<l>NAB'E</l>
<lb /> <!-- potential div marker -->
<l>ARE' UXE' OJER TZIJ WARAL K'ICHE' UB'I'</l>
<lb /> <!-- potential div marker -->
<l>Waral xchiqatz'ib'aj wi,</l>
<space quantity="6" unit="chars" /><l>xchiqatikib'a' wi ojer tzij</l>
<l>utikarib'al,</l>
<l>uxe'nab'al puch ronojel xb'an pa tinamit K'iche'</l>
<space quantity="33" unit="chars" /><l>ramaq' K'iche' winaq.</l>
<l>Are k'ut xchiqak'am wi:</l>
<l>uk'utunisaxik,</l>
<l>uq'alajob'isaxik,</l>
<l>utzijoxik puch</l>
<l>ewaxib'al,</l>
<l>saqirib'al rumal Tz'aqol,</l>
<space quantity="17" unit="chars" /><l>B'itol,</l>
<space quantity="17" unit="chars" /><l>Alom,</l>
<space quantity="17" unit="chars" /><l>K'ajolom kib'i'.</l>
<space quantity="17" unit="chars" /><l>Junajpu Wuch',</l>
<space quantity="17" unit="chars" /><l>Junajpu Utiw,</l>
<space quantity="17" unit="chars" /><l>Saqinim Aq</l>
<space quantity="25" unit="chars" /><l>Sis</l>
<space quantity="17" unit="chars" /><l>Tepew,</l>
<space quantity="17" unit="chars" /><l>Q'ukumatz,</l>
<space quantity="17" unit="chars" /><l>Uk'ux Cho,</l>
<space quantity="17" unit="chars" /><l>Uk'ux Palo,</l>
<space quantity="17" unit="chars" /><l>Ajraxa Laq,</l>
<space quantity="17" unit="chars" /><l>Ajraxa Tzel. Chucha'xik,</l>
<space quantity="30" unit="chars" /><l>rachb'ixik,</l>
<space quantity="30" unit="chars" /><l>rachtzijoxik ri Iyom,</l>
<space quantity="46" unit="chars" /><l>Mamom,</l>
<space quantity="46" unit="chars" /><l>Xpiyakok,</l>
<space quantity="46" unit="chars" /><l>Xmukane, ub'i'.</l>
<space quantity="46" unit="chars" /><l>Matzanel,</l>
<space quantity="46" unit="chars" /><l>Chuqenel,</l>
<space quantity="46" unit="chars" /><l>Kamul Iyom,</l>
<space quantity="46" unit="chars" /><l>Kamul Mamom.</l>
<space quantity="46" unit="chars" /><l>Chucha'xik pa K'iche' tzij.</l>
<space quantity="49" unit="chars" /><l></l>
<l>Ta xkitzijoj ronojel</l>
<l>ruk' xkib'an chik</l>
<l>chi saqil k'olem,</l>
<space quantity="4" unit="chars" /><l>saqil tzij.</l>
<l>Wa'e xchiqatz'ib'aj chi upam chik</l>
<space quantity="24" unit="chars" /><l>uch'ab'al Dias,</l>
<space quantity="24" unit="chars" /><l>pa christianoil chik.</l>
<l>xchiqelesaj rumal maja b'i chik ilb'al re Popa Wuj,</l>
<space quantity="32" unit="chars" /><l>ilb'al saq petenaq ch'aqa palo</l>
<space quantity="39" unit="chars" /><l>utzijoxik qamujib'al,</l>
<space quantity="32" unit="chars" /><l>ilb'al saq k'aslem'; chucha'xik.</l>
<l>K'o nab'e wujil,</l>
<l>ojer tzib'am puch,</l>
<l>xa ewal uwach ilol re,</l>
<space quantity="14" unit="chars" /><l>b'isol re.</l>
<l>Nim upe'oxik,</l>
<l>utzijoxik puch,</l>
<l>ta chi k'is tz'uq ronojel kaj,</l>
<space quantity="26" unit="chars" /><l>ulew:</l>
<l>ukaj tz'uquxik,</l>
<l>ukaj xukutaxik,</l>
<space quantity="5" unit="chars" /><l>retaxik;</l>
<l>ukaj che'xik,</l>
<l>umej k'a'maxik,</l>
<l>uyuq k'a'maxik upa kaj,</l>
<space quantity="15" unit="chars" /><l>upa ulew;</l>
<l>kaj tz'uq,</l>
<l>kaj xukut, chucha'xik rumal ri Tz'aqol,</l>
<space quantity="31" unit="chars" /><l>B'itol;</l>
<l>Uchuch,</l>
<l>Uqajaw k'aslem,</l>
<space quantity="7" unit="chars" /><l>Winaqirem:</l>
<l>Ab'anel,</l>
<l>K'uxlanel;</l>
<l>Alay rech,</l>
<l>K'uxlay rech saqil</l>
<space quantity="13" unit="chars" /><l>amaqil;</l>
<space quantity="13" unit="chars" /><l>saqil al,</l>
<space quantity="13" unit="chars" /><l>saqil k'ajol;</l>
<l>Ajb'is,</l>
<l>Ajna'oj chi rech ronojel a ta k'ol wi kaj-ulew,</l>
<space quantity="38" unit="chars" /><l>cho-palo.</l>
<lb /> <!-- potential div marker -->
<l>ARE UTZIJOXIK WA'E</l>
<lb /> <!-- potential div marker -->
<l>k'akatz'ininoq,</l>
<l>k'akachamamoq,</l>
<space quantity="3" unit="chars" /><l>katz'inonik,</l>
<l>k'akasilanik,</l>
<l>k'akalolinik,</l>
<space quantity="3" unit="chars" /><l>katolona puch upa kaj.</l>
<lb /> <!-- potential div marker -->
<l>Wa'e k'ute nab'e tzij,</l>
<space quantity="11" unit="chars" /><l>nab'e uchan:</l>
<l>maja' b'i oq</l>
<space quantity="6" unit="chars" /><l>jun winaq,</l>
<space quantity="6" unit="chars" /><l>jun chikop,</l>
<space quantity="6" unit="chars" /><l>tz'ikin,</l>
<space quantity="6" unit="chars" /><l>kar,</l>
<space quantity="6" unit="chars" /><l>tap,</l>
<space quantity="6" unit="chars" /><l>che',</l>
<space quantity="6" unit="chars" /><l>ab'aj,</l>
<space quantity="6" unit="chars" /><l>jul,</l>
<space quantity="6" unit="chars" /><l>siwan,</l>
<space quantity="6" unit="chars" /><l>k'im,</l>
<space quantity="6" unit="chars" /><l>k'ichelaj,</l>
<l>xa utukel kaj k'olik.</l>
<l>Mawi q'alaj uwach ulew,</l>
<l>xa utukel remanik palo</l>
<space quantity="12" unit="chars" /><l>upa kaj, ronojel.</l>
<l>Maja' b'i naki la' kamolob'ik,</l>
<space quantity="19" unit="chars" /><l>k'akotzob'ik,</l>
<space quantity="19" unit="chars" /><l>jun ta kasilob'ik,</l>
<l>kumal kab'an taj,</l>
<l>k'akotz kab'an taj pa kaj:</l>
<l>xa ma k'o wi naki la' k'olik yakalik,</l>
<l>xa remanik ja',</l>
<l>xa li'anik palo,</l>
<l>xa utukel remanik,</l>
<l>xa ma k'o wi naki la' lo k'olik;</l>
<l>xa kachamanik,</l>
<space quantity="3" unit="chars" /><l>katz'ininik chi q'equ'm,</l>
<space quantity="15" unit="chars" /><l>chi aq'ab'.</l>
<lb /> <!-- potential div marker -->
<l>Xa utukel ri Tz'aqol,</l>
<space quantity="13" unit="chars" /><l>B'itol,</l>
<space quantity="13" unit="chars" /><l>Tepew,</l>
<space quantity="13" unit="chars" /><l>Q'ukumatz,</l>
<space quantity="13" unit="chars" /><l>e Alom,</l>
<space quantity="13" unit="chars" /><l>e K'ajolom k'o pa ja'</l>
<space quantity="13" unit="chars" /><l>saqtetoj e k'o wi.</l>
<l>E muqutal pa q'uq',</l>
<space quantity="10" unit="chars" /><l>pa raxon;</l>
<l>are ub'inam wi ri Q'ukumatz.</l>
<l>E nimaq etamanel,</l>
<l>e nimaq ajna'oj chi kik'oje'ik.</l>
<l>K'eje k'ut xax k'o wi ri kaj</l>
<l>k'o wi nay puch Uk'ux Kaj,</l>
<l>are' ub'i' ri kab'awil. Chuchaxik.</l>
<l>Ta xpe k'ut utzij waral,</l>
<l>xul kuk' ri Tepew,</l>
<space quantity="12" unit="chars" /><l>Q'ukumatz waral chi q'equmal</l>
<space quantity="28" unit="chars" /><l>chi aq'ab'al;</l>
<l>xch'aw ruk' ri Tepew,</l>
<space quantity="15" unit="chars" /><l>Q'ukumatz.</l>
<l>Xecha' k'ut:</l>
<l>ta xena'ojinik,</l>
<l>ta xeb'isonik,</l>
<space quantity="3" unit="chars" /><l>xeriqo kib',</l>
<space quantity="3" unit="chars" /><l>xkikuch kitzij,</l>
<space quantity="11" unit="chars" /><l>kina'oj;</l>
<l>ta xq'alaj,</l>
<l>ta xkik'uxlaj kib' xe' wi saq,</l>
<l>ta xq'alaj puch winaq;</l>
<l>ta xkina'ojij utz'uqik,</l>
<space quantity="14" unit="chars" /><l>uwinaqirik che',</l>
<space quantity="25" unit="chars" /><l>k'a'm,</l>
<space quantity="14" unit="chars" /><l>utz'uquxik puch k'aslem</l>
<space quantity="30" unit="chars" /><l>winaqirem</l>
<l>chi q'equmal,</l>
<l>chi aq'ab'al; rumal ri Uk'ux Kaj, Jun Raqan ub'i;</l>
<space quantity="23" unit="chars" /><l>Kaqulja Jun Raqan, nab'e;</l>
<space quantity="23" unit="chars" /><l>ukab' k'ut, Ch'ipi Kaqulja;</l>
<space quantity="23" unit="chars" /><l>rox chik, Raxa Kaqulja;</l>
<space quantity="2" unit="chars" /><l>chi e k'u oxib' ri', Uk'ux Kaj.</l>
<lb /> <!-- potential div marker -->
<l>Ta xe'ul kuk' ri Tepew,</l>
<space quantity="17" unit="chars" /><l>Q'ukumatz,</l>
<l>ta xna'ojixik saq k'aslem:</l>
<l>-Jupa cha ta chawaxoq,</l>
<space quantity="10" unit="chars" /><l>ta saqiroq puch?</l>
<l>Apachinaq tzuqul,</l>
<space quantity="10" unit="chars" /><l>k'ool?</l>
<l>Ta chuxoq!</l>
<l>Kixnojin taj:</l>
<l>Are ri ja' chel taj!,</l>
<space quantity="11" unit="chars" /><l>chi jama' taj!</l>
<l>Chiwinaqir wa ulew,</l>
<space quantity="14" unit="chars" /><l>ulaqel ta k'u rib'</l>
<l>Ch'ata k'ut.</l>
<l>Ta chawaxoq,</l>
<l>ta saqiroq kaj,</l>
<space quantity="11" unit="chars" /><l>ulew!</l>
<l>Mata k'ut uq'ijilab'al,</l>
<space quantity="10" unit="chars" /><l>uq'ala'ib'al ri qatz'aq</l>
<space quantity="23" unit="chars" /><l>ri qab'it.</l>
<l>Ta winaqiroq: winaq tz'aq,</l>
<space quantity="14" unit="chars" /><l>winaq b'it! Xecha' k'ut.</l>
<lb /> <!-- potential div marker -->
<l>TA XWINAQIR K'U RI ULEW KUMAL</l>
<lb /> <!-- potential div marker -->
<l>Xa kitzij xk'oje wi uwinaqirik.</l>
<l>Chiwinaqir ulew:</l>
<l>-Ulew! Xecha.</l>
<l>Lib'aj chi' xwinaqirik:</l>
<l>k'eje ri xa ta sutz',</l>
<space quantity="9" unit="chars" /><l>xa mayul uwinaqirik,</l>
<space quantity="11" unit="chars" /><l>chi k'u pupuje'ik.</l>
<l>Ta xtape pa ja' ri juyub',</l>
<space quantity="5" unit="chars" /><l>jusuk' nima'q juyub' xuxik.</l>
<l>Xa kinawal,</l>
<l>xa kipus xb'anataj wi,</l>
<l>una'ojixik juyub',</l>
<space quantity="11" unit="chars" /><l>taq'aj,</l>
<l>jusuk' rach winaqirik uq'isisil,</l>
<space quantity="22" unit="chars" /><l>upachäjil uwach.</l>
<l>K'eje k'ut xkikot wi ri Q'ukumatz:</l>
<l>-Utz mixatulik at Uk'ux Kaj,</l>
<space quantity="15" unit="chars" /><l>at Junraqan,</l>
<space quantity="15" unit="chars" /><l>at puch Ch'ipi Kaqulja,</l>
<space quantity="23" unit="chars" /><l>Raxa Kaqulja!</l>
<l>Xchutzinik qatzak,</l>
<space quantity="11" unit="chars" /><l>qab'it. Xecha' k'ut.</l>
<l>Nab'e k'ut xwinaqir ulew,</l>
<space quantity="20" unit="chars" /><l>juyub'-taq'aj;</l>
<l>xch'ob'och'ox ub'e ja':</l>
<l>xb'inije'ik k'ole je raqan xo'l taq juyub'</l>
<l>xa ch'ob'ol chik xek'oje wi ja,</l>
<l>ta xk'utunije'ik nima'q juyub'.</l>
<l>K'eje k'ut uwinaqirik ulew ri,</l>
<l>ta xwinaqirik kumal ri Uk'ux Kaj,</l>
<space quantity="23" unit="chars" /><l>Uk'ux Ulew. Ke'ucha'xik.</l>
<space quantity="9" unit="chars" /><l></l>
<l>Ri' k'ut e nab'e xkinojij,</l>
<l>xk'olo wi ri kaj,</l>
<l>xk'olo nay puch ulew chi upam ja'.</l>
<l>K'eje k'ut uno'jixik ri,</l>
<l>ta xkino'jij,</l>
<l>ta xkib'isoj rutzinik,</l>
<space quantity="13" unit="chars" /><l>ub'anatajik, kumal.</l>
<l>Ta xkino'jij chik uchikopil juyub',</l>
<space quantity="18" unit="chars" /><l>chajal re ki'chelaj</l>
<space quantity="18" unit="chars" /><l>ronojel uwinaqil juyub':</l>
<l>ri kyej,</l>
<l>tz'ikin,</l>
<l>koj,</l>
<l>b'alam,</l>
<l>kumatz,</l>
<l>sochoj,</l>
<l>kanti,</l>
<l>chajal k'a'm.</l>
<l>Kacha' ri Alom,</l>
<space quantity="10" unit="chars" /><l>K'ajolom:</l>
<l>-Xa pa chi lolinik,</l>
<l>ma xa on chi tz'ininik uxe' che',</l>
<space quantity="28" unit="chars" /><l>k'a'm?</l>
<l>K'ate utz chi k'oje chajal re. Xecha' k'ut.</l>
<l>Ta xkinojij,</l>
<space quantity="3" unit="chars" /><l>xkitzijoj puch;</l>
<l>jusuk' xwinaqir kej,</l>
<space quantity="16" unit="chars" /><l>tz'ikin.</l>
<l>Ta xkisipaj k'ut rochoch kej,</l>
<space quantity="25" unit="chars" /><l>tz'ikin:</l>
<l>-At kej pa b'e ja',</l>
<space quantity="8" unit="chars" /><l>pa siwan katwar wi;</l>
<space quantity="8" unit="chars" /><l>waral katk'oje' wi;</l>
<space quantity="8" unit="chars" /><l>pa k'im,</l>
<space quantity="8" unit="chars" /><l>pa saqul;</l>
<space quantity="8" unit="chars" /><l>pa k'echelaj kipoqo wi iwib'!</l>
<l>Kajkaj ib'inib'al,</l>
<space quantity="7" unit="chars" /><l>ichakab'al, chuxik! Xe'ucha'xik.</l>
<l>Ta xkich'ik k'ut kochoch ch'uti tz'ikin,</l>
<space quantity="25" unit="chars" /><l>nima tz'ikin:</l>
<l>-Ix, ix tz'ikin chuwi che',</l>
<space quantity="16" unit="chars" /><l>chuwi k'a'm kixochochin wi,</l>
<space quantity="28" unit="chars" /><l>kixja'in wi!</l>
<space quantity="16" unit="chars" /><l>chi ri' kixpoq wi,</l>
<space quantity="24" unit="chars" /><l>kixk'iritaj wi</l>
<space quantity="16" unit="chars" /><l>chuq'ab' che',</l>
<space quantity="16" unit="chars" /><l>chuq'ab' k'a'm! Xe'ucha'xik kyej,</l>
<space quantity="44" unit="chars" /><l>tz'ikin.</l>
<l>Ta xkib'ano</l>
<space quantity="3" unit="chars" /><l>kib'anoj,</l>
<l>ronojel xuk'amo uwarab'al,</l>
<space quantity="16" unit="chars" /><l>uyakalib'al.</l>
<l>K'eje k'ut kochoch wi chikop ri ulew xuya'o Alom,</l>
<space quantity="44" unit="chars" /><l>K'ajolom;</l>
<l>xutzininaq chik ronojel ri kej,</l>
<space quantity="27" unit="chars" /><l>tz'ikin.</l>
<lb /> <!-- potential div marker -->
<l>Ta xe'uchax chi k'ut ri kej,</l>
<space quantity="24" unit="chars" /><l>tz'ikin; rumal Tz'aqol,</l>
<space quantity="39" unit="chars" /><l>B'itol,</l>
<space quantity="39" unit="chars" /><l>Alom,</l>
<space quantity="39" unit="chars" /><l>K'ajolom:</l>
<l>-Kixch'awoq,</l>
<l>Kixsik'inoq!</l>
<l>mixyonolikinik,</l>
<l>mixsik'inik!</l>
<l>Kixch'awajetaj chi jujunal,</l>
<space quantity="15" unit="chars" /><l>chu jutaq ch'ob'il,</l>
<space quantity="15" unit="chars" /><l>chi jutaq molajil!</l>
<l>Xe'ucha'xik ri kej,</l>
<space quantity="15" unit="chars" /><l>tz'ikin,</l>
<space quantity="15" unit="chars" /><l>koj,</l>
<space quantity="15" unit="chars" /><l>b'alam,</l>
<space quantity="15" unit="chars" /><l>kumatz.</l>
<l>-Chib'ij na k'ut ri qab'i',</l>
<l>Kojiqajarisaj, oj ichuch,</l>
<space quantity="15" unit="chars" /><l>oj iqajaw!</l>
<l>Kixcha' b'a na k'ut:</l>
<space quantity="3" unit="chars" /><l>Junraqan,</l>
<space quantity="3" unit="chars" /><l>Ch'ipi Kaqulja,</l>
<space quantity="3" unit="chars" /><l>Raxa Kaqulja;</l>
<space quantity="3" unit="chars" /><l>Uk'ux Kaj,</l>
<space quantity="3" unit="chars" /><l>Uk'ux Ulew;</l>
<space quantity="3" unit="chars" /><l>Tz'aqol,</l>
<space quantity="3" unit="chars" /><l>B'itol;</l>
<space quantity="3" unit="chars" /><l>Alom,</l>
<space quantity="3" unit="chars" /><l>K'ajolom.</l>
<space quantity="3" unit="chars" /><l>Kixch'awoq,</l>
<space quantity="3" unit="chars" /><l>Kojiq'ijila'! Xe'ucha'xik.</l>
<lb /> <!-- potential div marker -->
<l>Ma k'u xutzinik</l>
<space quantity="7" unit="chars" /><l>xech'awik k'eje ta ri winaq.</l>
<l>Xa kewachelajik,</l>
<l>xa kek'aralajik,</l>
<l>xa kewojonik;</l>
<l>mawi xwachinik uwach kich'ab'al.</l>
<l>Jalajoj xkoq'ib'ej chi kijujunal.</l>
<l>Ta xkita ri Tz'aqol,</l>
<space quantity="12" unit="chars" /><l>B'itol,</l>
<l>mawi mixutzinik,</l>
<space quantity="5" unit="chars" /><l>mixech'awik.</l>
<l>Xecha' chik chi kib'il kib':</l>
<l>-Mawi mixutzin ub'ixik qab'i';</l>
<l>rumal oj kajtz'aq,</l>
<space quantity="6" unit="chars" /><l>oj pu kajb'it: mawi utz!-</l>
<l>Xecha' chik chi kib'il kib' ri Alom,</l>
<space quantity="31" unit="chars" /><l>K'ajolom.</l>
<l>Xe'uchax k'ut:</l>
<l>Xa kixjalatajik rumal mawi mixutzinik,</l>
<space quantity="22" unit="chars" /><l>mawi mixixch'awik.</l>
<l>Mi k'u xqajal qatzij;</l>
<space quantity="14" unit="chars" /><l>iwecha',</l>
<space quantity="14" unit="chars" /><l>ik'uxun;</l>
<space quantity="14" unit="chars" /><l>iwarab'al,</l>
<space quantity="14" unit="chars" /><l>iyakalib'al;</l>
<l>Ri wech wi mixe'uxik siwan,</l>
<space quantity="11" unit="chars" /><l>k'echelaj rumal mawi xutzin qaq'ijiloxik,</l>
<space quantity="27" unit="chars" /><l>mawi ixsik'iy qe.</l>
<l>K'a k'o,</l>
<l>k'o wi lo q'ijilonel,</l>
<space quantity="10" unit="chars" /><l>nimanel chi qab'an chik!</l>
<l>Xa chik'am ipatan:</l>
<l>xa ityo'jil chikach'ik.</l>
<l>Ta chuxoq! Are k'ut chipatanij. Xe'ucha'xik.</l>
<l>Ta xepixab'axik ch'uti chikop,</l>
<space quantity="16" unit="chars" /><l>nima chikop k'o chuwach ulew.</l>
<l>Ta xraj k'u kitij chik kiq'ij;</l>
<space quantity="3" unit="chars" /><l>xraj kitijtob'ej chik,</l>
<space quantity="3" unit="chars" /><l>xraj pu kinuk' chik q'ijilab'al.</l>
<l>Xa ma xkita wi kich'ab'al chi kib'il kib'.</l>
<l>Xa ma xnawachir wi k'ut,</l>
<l>xa ma b'anataj wi puch.</l>
<l>K'eje k'ut xech'akataj wi kityo'jil.</l>
<l>Xkipatanij: xetiyik,</l>
<space quantity="12" unit="chars" /><l>xekamisaxik ri chikop k'o waral chuwach ulew.</l>
<lb /> <!-- potential div marker -->
<l>K'EJE K'UT UTIJTOB'EXIK CHIK WINAQ TZ'AQ,</l>
<space quantity="29" unit="chars" /><l>WINAQ B'IT KUMAL Tz'aqol</l>
<space quantity="46" unit="chars" /><l>B'itol;</l>
<space quantity="46" unit="chars" /><l>Alom,</l>
<space quantity="46" unit="chars" /><l>K'ajolom;</l>
<lb /> <!-- potential div marker -->
<l>-Xa k'u tija chik</l>
<l>mixyopij rawexik ,</l>
<space quantity="9" unit="chars" /><l>usaqirik?</l>
<l>Qab'ana' tzuqul qe,</l>
<space quantity="9" unit="chars" /><l>k'ool qe.</l>
<l>Ju pa cha ta kojsik'ixoq,</l>
<space quantity="10" unit="chars" /><l>ta kojnab'ax puch chuwach ulew?</l>
<l>Mixqatijo chi rech ri nab'e qatz'aq,</l>
<space quantity="28" unit="chars" /><l>qab'it.</l>
<l>Mawi mixutzinik qaq'ijiloxik,</l>
<space quantity="16" unit="chars" /><l>qaq'alajixik puch kumal.</l>
<l>K'eje k'ut qatija wi ub'anik ajnim,</l>
<space quantity="29" unit="chars" /><l>ajxob';</l>
<space quantity="29" unit="chars" /><l>tzuqul,</l>
<space quantity="29" unit="chars" /><l>k'ool! Xecha'.</l>
<l>Ta utz'aqik k'ut,</l>
<space quantity="3" unit="chars" /><l>ub'anik puch ulew,</l>
<space quantity="16" unit="chars" /><l>xoq'o'l utyo'jil xkib'ano.</l>
<l>Ma ku utz xkilo:</l>
<l>xa chi yojomanik,</l>
<l>xa tzub'ulik,</l>
<l>xa neb'elik,</l>
<l>xa lub'anik,</l>
<l>xa wulanik,</l>
<l>xa pu chi'umarik.</l>
<l>Mawi chi k'olol ujolom,</l>
<l>xa jun b'enaq wi uwach,</l>
<l>xa ku'l uwach;</l>
<l>mawi chi mukun chi rij.</l>
<l>Chi ch'aw nab'e maja b'i una'oj.</l>
<l>xa jusuk' chi'umar pa ja'.</l>
<l>-Mawi k'o-; xecha' chi k'u ri Ajtz'aq,</l>
<space quantity="30" unit="chars" /><l>Ajb'it.</l>
<l>Qaw achlab'eq!</l>
<l>Ta chuxoq!</l>
<l>Xa lab'e mawi chib'inik,</l>
<space quantity="9" unit="chars" /><l>ma pu chipoq'otajik.</l>
<l>Ta chuxoq!</l>
<l>Xa una'oj chiri'! Xecha'.</l>
<l>Ta xkiyoj k'ut,</l>
<space quantity="3" unit="chars" /><l>xkiyoq' chik ri kitz'aq,</l>
<space quantity="19" unit="chars" /><l>kib'it.</l>
<l>Xecha' chi k'ut:</l>
<l>-Jupa cha ki chiqab'ano?</l>
<l>Chutzin ta wi,</l>
<l>chinawachir ta wi</l>
<l>q'ijiloy qech,</l>
<space quantity="2" unit="chars" /><l>siq'iy qech? Xecha' ta xkina'ojij chik:</l>
<l>-Xa qab'ij chi ke Xpiyakok,</l>
<space quantity="18" unit="chars" /><l>Xmukane;</l>
<space quantity="18" unit="chars" /><l>Junajpu Wuch',</l>
<space quantity="18" unit="chars" /><l>Junajpu Utiw;</l>
<l>kitija chik uq'ijixik,</l>
<space quantity="12" unit="chars" /><l>ub'itaxik-.</l>
<l>Xe'uchan ki kib' Ajtz'aq,</l>
<space quantity="17" unit="chars" /><l>Ajb'it.</l>
<l>Ta xkib'ij k'ut chi re Xpiyakok,</l>
<space quantity="23" unit="chars" /><l>Xmukane.</l>
<lb /> <!-- potential div marker -->
<l>K'ATE K'UT UB'IXIK RI' CHI KECH RI E NIK'WACHINEL,</l>
<l>Rati't Q'ij,</l>
<l>Rati't Saq, ke'ucha'xik kumal ri Tz'aqol,</l>
<space quantity="33" unit="chars" /><l>B'itol.</l>
<l>Are kib'i' ri Xpiyakok,</l>
<space quantity="14" unit="chars" /><l>Xmukane.</l>
<l>Xecha' k'u ri Juraqan ruk' Tepew,</l>
<space quantity="27" unit="chars" /><l>Q'ukumatz;</l>
<l>ta xkib'ij chi rech ajq'ij,</l>
<space quantity="20" unit="chars" /><l>ajb'it,</l>
<space quantity="20" unit="chars" /><l>e nik'wachinel:</l>
<l>-Xa k'ulu</l>
<l>xa pu churiqo che ta chik chiqawinaq-b'itoj,</l>
<space quantity="26" unit="chars" /><l>chiqawinaq-tz'aqoj ta chik tzuqul,</l>
<space quantity="53" unit="chars" /><l>k'ool,</l>
<l>kojsik'ix taj,</l>
<l>kojnab'ax taj puch.</l>
<l>Katok ta k'ut pa tzij Iyom,</l>
<space quantity="22" unit="chars" /><l>Mamom;</l>
<space quantity="22" unit="chars" /><l>qati't</l>
<space quantity="22" unit="chars" /><l>qamam;</l>
<space quantity="22" unit="chars" /><l>Xpiyakok,</l>
<space quantity="22" unit="chars" /><l>Xmukane:</l>
<l>cha taj ta chawaxoq,</l>
<space quantity="8" unit="chars" /><l>ta saqiroq:</l>
<l>qasik'ixik,</l>
<l>qatoq'exik,</l>
<l>qanab'axik rumal winaq tz'aq,</l>
<space quantity="17" unit="chars" /><l>winaq b'it,</l>
<space quantity="17" unit="chars" /><l>winaq poy,</l>
<space quantity="17" unit="chars" /><l>winaq anom;</l>
<l>cha ta chuxoq!</l>
<l>Chik'utun ib'i' Junajpu Wuch',</l>
<space quantity="16" unit="chars" /><l>Junajpu Utiw;</l>
<space quantity="16" unit="chars" /><l>Kamul Alom,</l>
<space quantity="16" unit="chars" /><l>Kamul K'ajolom;</l>
<space quantity="16" unit="chars" /><l>Nim Aq,</l>
<space quantity="16" unit="chars" /><l>Nima Sis,</l>
<space quantity="16" unit="chars" /><l>Ajk'uwal,</l>
<space quantity="16" unit="chars" /><l>Ajyamanik,</l>
<space quantity="16" unit="chars" /><l>Ajch'ut,</l>
<space quantity="16" unit="chars" /><l>Ajtz'alam,</l>
<space quantity="16" unit="chars" /><l>Ajraxa laq,</l>
<space quantity="16" unit="chars" /><l>Ajraxa tzel,</l>
<space quantity="16" unit="chars" /><l>Ajq'ol,</l>
<space quantity="16" unit="chars" /><l>Ajtoltekat,</l>
<space quantity="16" unit="chars" /><l>Rati't Q'ij,</l>
<space quantity="16" unit="chars" /><l>Rati't Saq; kixucha'xik rumal qatz'aq,</l>
<space quantity="46" unit="chars" /><l>qab 'it!</l>
<l>Chimala chi ixim,</l>
<space quantity="8" unit="chars" /><l>chi tz'ite':</l>
<l>xa chib'anatajik,</l>
<l>xa pu chel apanoq,</l>
<l>chiq'ajaj,</l>
<l>chik'ak'otaj puch uchi',</l>
<space quantity="18" unit="chars" /><l>uwach che'-. Xe'ucha'xik e ajq'ij.</l>
<l>K'ate puch uqajik,</l>
<space quantity="11" unit="chars" /><l>uq'ijiloxik ri xmalik chi ixim,</l>
<space quantity="33" unit="chars" /><l>chi tz'ite':</l>
<l>-Q'ij,</l>
<l>b'it! Xecha' k'u ri jun ati't,</l>
<space quantity="20" unit="chars" /><l>jun mama' chi kech.</l>
<l>Are ri mama' are ajtz'ite', Xpiyakok ub'i';</l>
<l>are k'u ri ati't ajq'ij,</l>
<space quantity="17" unit="chars" /><l>ajb'it chi raqan, Xmukane ub'i'.</l>
<l>Xecha' k'ut ta xkitikib'a' q'ij:</l>
<l>-Xa chuk'ulu,</l>
<l>xa pu churiqo;</l>
<l>chab'ij,</l>
<l>kuta qaxikin;</l>
<l>kach'awik,</l>
<l>katzijon taj.</l>
<l>Xa chuk'ulu ri che' chajawaxik,</l>
<space quantity="20" unit="chars" /><l>chik'otox puch kumal Ajtz'aq,</l>
<space quantity="41" unit="chars" /><l>Ajb'it.</l>
<l>We are tzuqul,</l>
<space quantity="7" unit="chars" /><l>k'ool;</l>
<l>ta chawaxoq,</l>
<l>ta saqiroq!</l>
<l>at ixim,</l>
<l>at tz'ite';</l>
<l>at q'ij,</l>
<l>at b'it katchokonik,</l>
<space quantity="8" unit="chars" /><l>kattaqen taj-. Xcha' chi re ixim,</l>
<space quantity="36" unit="chars" /><l>tz'ite',</l>
<space quantity="36" unit="chars" /><l>q'ij,</l>
<space quantity="36" unit="chars" /><l>b'it.</l>
<l>-Katk'ix la uloq at Uk'ux Kaj,</l>
<l>ma qajisaj uchi',</l>
<space quantity="11" unit="chars" /><l>uwach Tepew,</l>
<space quantity="17" unit="chars" /><l>Q'ukumatz-. Xecha' ta xkib'ij k'ut usuk'ulikil</l>
<l>Utz are chuxik ri ipoy,</l>
<space quantity="18" unit="chars" /><l>ajam che' chich'awik,</l>
<space quantity="28" unit="chars" /><l>chitzijon b'a la chuwach ulew.</l>
<l>Ta chuxoq! Xecha' k'ut.</l>
<l>Ta xkib'ij jusuk' xb'anik poy,</l>
<space quantity="26" unit="chars" /><l>ajam che'.</l>
<l>Xewinaq-wachinik,</l>
<l>xewinaq-tzijonik puch;</l>
<l>are' winaqil uwach ulew xe'uxik,</l>
<l>xepoq'ik,</l>
<l>xeme'alanik,</l>
<l>xek'ajolanik ri poy,</l>
<space quantity="16" unit="chars" /><l>ajam che'.</l>
<l>Ma k'u ja b'i kik'ux,</l>
<l>ma pu ja b'i kina'oj;</l>
<l>mawi na'tal kajtz'aq,</l>
<space quantity="12" unit="chars" /><l>kajb'it.</l>
<l>Xa loq' xeb'inik,</l>
<space quantity="8" unit="chars" /><l>xechakanik.</l>
<l>Mawi xkina'taj chik ri Uk'ux Kaj.</l>
<l>K'eje k'ut xepaj chiri':</l>
<l>xa utijtob'exik,</l>
<l>xa pu uwab'ab'exik chi winaq.</l>
<l>Kechaw nab'e;</l>
<l>xa chaqi'j kiwach,</l>
<l>mana sonol kaqan,</l>
<space quantity="11" unit="chars" /><l>kiq'ab';</l>
<l>maja b'i kikik'el,</l>
<space quantity="9" unit="chars" /><l>kikomajil ,</l>
<l>maja b'i kitiqowal,</l>
<space quantity="9" unit="chars" /><l>kikab'chijal.</l>
<l>Chaqi'j kotz,</l>
<l>k'oj kiwach.</l>
<l>Kapichipoj kaqan,</l>
<space quantity="11" unit="chars" /><l>kiq'ab';</l>
<l>Kayeyoj kityo'jil.</l>
<l>K'eje k'ut mawi xena'w chi ri' chuwach Tz'aqol,</l>
<space quantity="39" unit="chars" /><l>B'itol,</l>
<space quantity="39" unit="chars" /><l>Alay Qech,</l>
<space quantity="39" unit="chars" /><l>K'uxla'y Qech.</l>
<l>E nab'e tzatz chi winaq xe'uxik waral chuwach ulew.</l>
<lb /> <!-- potential div marker -->
<l>K'ATE K'UT KIK'ISIK CHIK,</l>
<lb /> <!-- potential div marker -->
<l>kima'ixik,</l>
<l>kik'utuxik puch;</l>
<l>xekamisax chik poy,</l>
<space quantity="15" unit="chars" /><l>ajam che'.</l>
<l>Ta xna'ojix kib'utik rumal Uk'ux Kaj;</l>
<l>nima b'utik xb'anik:</l>
<l>xpe pa kiwi ri e poy,</l>
<space quantity="15" unit="chars" /><l>e ajam che'.</l>
<l>Tz'ite' utyo'jil ri achij ta xajaxik rumal Tz'aqol,</l>
<space quantity="43" unit="chars" /><l>B'itol;</l>
<l>ixoq, sib'ak k'ut utyo'jil ixoq xraj okik rumal Tz'aqol,</l>
<space quantity="48" unit="chars" /><l>B'itol.</l>
<l>Mawi xena'wik,</l>
<l>ma pu xech'awik chuwach kajtz'aq,</l>
<space quantity="24" unit="chars" /><l>kajb'it;</l>
<space quantity="24" unit="chars" /><l>b'anol ke,</l>
<space quantity="24" unit="chars" /><l>winaqirisay kech.</l>
<l>K'eje k'ut kikamisaxik,</l>
<space quantity="11" unit="chars" /><l>xeb'utik:</l>
<l>xpe nima q'ol chila' chi kaj,</l>
<l>xpe k'otk'owach ub'i' xk'otin uloq ub'aq' kiwach;</l>
<l>xepe kamalotz' xqupin ula kijolom.</l>
<l>xpe kotzb'alam xti'o kityo'jil.</l>
<l>xpe tukumb'alam xtukuwik,</l>
<space quantity="16" unit="chars" /><l>xkichowik kib'aqil,</l>
<space quantity="26" unit="chars" /><l>kib'ochil.</l>
<l>Xqajixik,</l>
<l>xmuchulixik kib'aqil;</l>
<l>k'ajisab'al kiwach rumal mawi kinawik chuwach kichuch,</l>
<space quantity="38" unit="chars" /><l>chuwach puch kikajaw;</l>
<space quantity="38" unit="chars" /><l>Ri Uk'ux Kaj,</l>
<space quantity="38" unit="chars" /><l>Juraqan ub'i'.</l>
<l>Kumal xq'equ'marik uwach ulew:</l>
<l>xtikarik q'eqal jab',</l>
<l>q'ijil jab',</l>
<l>aqab'al jab'</l>
<l>xok ula' ch'uti chikop,</l>
<space quantity="9" unit="chars" /><l>nima chikop.</l>
<l>xkut kiwach rumal che',</l>
<space quantity="18" unit="chars" /><l>ab'aj.</l>
<l>Xch'awik ronojel kiq'eb'al,</l>
<space quantity="17" unit="chars" /><l>kixot,</l>
<space quantity="17" unit="chars" /><l>kilaq,</l>
<space quantity="17" unit="chars" /><l>kib'o'j,</l>
<space quantity="17" unit="chars" /><l>kitz'i',</l>
<space quantity="17" unit="chars" /><l>kika';</l>
<l>jaruj pa' la ronojel xkutu kiwach.</l>
<l>-k'ax xib'an chi qe:</l>
<l>xojitiyo,</l>
<l>ix chi k'ut</l>
<l>xkixqati' chik! Xcha' ri kitz'i'</l>
<space quantity="25" unit="chars" /><l>kak' chi kech.</l>
<l>Are k'u ri ka':</l>
<l>- xojk'ok'onik iwumal juta q'ij,</l>
<space quantity="22" unit="chars" /><l>juta q'ij;</l>
<space quantity="22" unit="chars" /><l>xq'ek,</l>
<space quantity="22" unit="chars" /><l>saqirik;</l>
<l>amaq'el joli,</l>
<space quantity="8" unit="chars" /><l>joli;</l>
<space quantity="8" unit="chars" /><l>juk'i,</l>
<space quantity="8" unit="chars" /><l>juk'i qawach iwumal.</l>
<l>Are ta nab'e qapatan chi wach</l>
<l>ix ta na winaq wakamik k'ut</l>
<l>xchitij qachuqab':</l>
<l>xchiqake'j,</l>
<l>xchiqajok' puch ityo'jil! Xcha' ri kika' chi ke.</l>
<l>Are k'u ri kitz'i' xcha' chik ta xch'awik:</l>
<l>-Naki pa rumal mawi chiya' qawa?</l>
<l>xa kojmukunik,</l>
<l>xa pu kojikuxij uloq,</l>
<space quantity="6" unit="chars" /><l>kojitzaq pu uloq;</l>
<l>yakal ub'i qache'el iwumal ta kixwa'ik.</l>
<l>Xere kojiwucha'aj wi,</l>
<l>mawi kojch'awik.</l>
<l>Mata k'u mixojkamik iwumal!</l>
<l>-Jupa cha mawi mixixnawik</l>
<l>xixnaw ta k'ut;</l>
<l>chi wij ta k'ut xojsach wi.</l>
<l>Wakamik k'ut xchitij qab'aq k'o pa qachi':</l>
<l>xkixqati'o! Xecha' ri tz'i' chi ke ta xkut kiwach.</l>
<lb /> <!-- potential div marker -->
<l>Are chi k'u ri kixot,</l>
<space quantity="15" unit="chars" /><l>kib'o'j xch'aw chik chi ke:</l>
<l>- K'ax wa xib'an chi qe:</l>
<l>xaq qachi',</l>
<l>xaq qawach;</l>
<l>amaq'el ojtzaqal chuwi q'aq'</l>
<l>kojik'ato.</l>
<l>Mawi k'ax xqana'o?</l>
<l>xchitij k'ut: xkixqaporoj! Xcha' ri kib'o'j.</l>
<l>Ronojel xkutu kiwach.</l>
<l>Are ri ab'aj,</l>
<space quantity="4" unit="chars" /><l>ri kixk'ub' chitaninik chipe pa q'aq',</l>
<l>taqal chi kijolom.</l>
<l>K'ax xb'an chi ke.</l>
<l>Anilab'ik</l>
<l>kemalmalijab' chik;</l>
<l>keraj aq'anik chuwi ja,</l>
<space quantity="7" unit="chars" /><l>xa chi wulij ja ketzaq uloq;</l>
<l>keraj aq'an chuwi che',</l>
<space quantity="6" unit="chars" /><l>kech'akix uloq rumal che'.</l>
<l>Keraj ok pa jul,</l>
<space quantity="6" unit="chars" /><l>xa chiyuch jul chi kiwach.</l>
<l>K'eje k'ut ukayojik winaq tz'aq,</l>
<space quantity="20" unit="chars" /><l>winaq b'it,</l>
<l>e tzixel,</l>
<l>e tzalatzoxel chi winaq.</l>
<l>Xma'ixik,</l>
<l>xk'utuxik kichi',</l>
<space quantity="10" unit="chars" /><l>kiwach konojel.</l>
<lb /> <!-- potential div marker -->
<l>Xcha' k'ut are retal ri k'oy k'o pa k'echelaj wakamik.</l>
<l>Are xk'oje wi retal rumal xa che' kityo'jil xkojik rumal Ajtz'aq,</l>
<space quantity="57" unit="chars" /><l>Ajb'it.</l>
<l>Are k'u ri k'oy keje ri winaq chiwachinik,</l>
<l>retal ju le' winaq tz'aq,</l>
<space quantity="13" unit="chars" /><l>winaq b'it;</l>
<l>xa poy,</l>
<l>xa pu ajam che'.</l>
<lb /> <!-- potential div marker -->
<l>UKAB'</l>
<lb /> <!-- potential div marker -->
<l>ARE K'UT XA JUB'IQ' SAQNATANOJ UWACH ULEW,</l>
<space quantity="20" unit="chars" /><l>MAJA B'I Q'IJ</l>
<lb /> <!-- potential div marker -->
<l>Jun k'ut kunimarisaj rib' Wuqub' Kaq'ix, ub'i'.</l>
<l>K'o nab'e kaj,</l>
<space quantity="10" unit="chars" /><l>ulew,</l>
<l>xa kamoymot uwach q'ij,</l>
<space quantity="18" unit="chars" /><l>ik'.</l>
<l>Kacha' k'u ri':</l>
<l>Xawi xere usaqetal winaq ri xb'utik,</l>
<l>keje ri nawal winaq uk'oje'ik;</l>
<l>-In nim kik'oje chik chuwi winaq tzaq,</l>
<space quantity="27" unit="chars" /><l>winaq b'it:</l>
<l>in qu'ij,</l>
<l>in pu usaq,</l>
<l>in nay pu rik'il; ta chuxoq!</l>
<l>Nim nusaqil,</l>
<l>in b'inib'al,</l>
<l>in pu chakab'al rumal winaq!</l>
<l>Rumal puwaq ub'aq nuwach xa katiltotik chi yamanik,</l>
<space quantity="43" unit="chars" /><l>raxa k'uwal;</l>
<l>nay pu we rax kawakoj chi ab'aj keje ri uwa kaj.</l>
<l>Are k'u ri nutza'm saq julujuj chi naj k'eje ri ik'.</l>
<l>Puwaq k'ut nuq'alib'al:</l>
<l>k'a saq pak'e uwach ulew ta kinel uloq chuwach nuq'alib'al.</l>
<l>K'eje k'ut in q'ij wi,</l>
<space quantity="11" unit="chars" /><l>in pu ik' rumal saqil al,</l>
<space quantity="27" unit="chars" /><l>saqil k'ajol.</l>
<l>Ta chuxoq!</l>
<l>Rumal chi naj kopon wi nuwach! Cha' ri Wuqub' Kak'ix.</l>
<l>Ma k'u qitzij are ta q'ij ri Wuqub' Kak'ix.</l>
<l>Xere kunimarisaj rib',</l>
<space quantity="17" unit="chars" /><l>ri uxik',</l>
<space quantity="20" unit="chars" /><l>upuwaq.</l>
<l>Xere k'ut tokol wi uwach ri chi kub'e wi;</l>
<l>mana ronojel ta uxe' kaj kopon wi uwach.</l>
<l>Maja k'ut k'i kiloq uwach q'ij,</l>
<space quantity="26" unit="chars" /><l>ik',</l>
<space quantity="26" unit="chars" /><l>ch'umil,</l>
<l>maja'oq kasaqiroq.</l>
<l>K'eje k'ut kukob'isaj wi rib' ri Wuqub' Kak'ix chi q'ijil,</l>
<space quantity="47" unit="chars" /><l>chi ik'il.</l>
<l>Xa maja chi k'utunoq,</l>
<l>chi q'alajob'oq usaqil q'ij,</l>
<space quantity="23" unit="chars" /><l>ik'.</l>
<l>Xa xurayij nimal,</l>
<space quantity="16" unit="chars" /><l>ik'owen.</l>
<l>Are ta xb'anik b'utik kumal poy</l>
<space quantity="28" unit="chars" /><l>ajam che'.</l>
<lb /> <!-- potential div marker -->
<l>K'EJE K'UT XCHIQAB'IJ CHIK TA XKAMIK WUQUB' KAK'IX,</l>
<lb /> <!-- potential div marker -->
<l>ta xchakatajik,</l>
<l>ta xb'anatajik winaq rumal Ajtz'aq,</l>
<space quantity="27" unit="chars" /><l>Ajb'it.</l>
<l>Wa'e uxe' uch'akatajik,</l>
<space quantity="10" unit="chars" /><l>uyiqoxik chi puch uq'ij Wuqub' Kak'ix kumal ka'ib'</l>
<l>k'ajolab',</l>
<l>Junajpu ub'i' jun,</l>
<l>Xb'alanke ub'i' ukab'.</l>
<l>Xawi e kab'awil.</l>
<l>Rumal itzel xkilo ri nimarisay rib'</l>
<l>xraj ub'an chuwach Uk'ux Kaj.</l>
<l>Xcha' ku ri k'ajolab':</l>
<l>- Mawi utz ta chuxoq.</l>
<l>Mawi chik'ase winaq waral chuwach ulew.</l>
<l>K'eje k'ut chiqatij uwub'axik chuwi recha';</l>
<l>chiqawub'aj wi chiri',</l>
<l>chiqakoj wi uyab'!</l>
<l>Tak'isoq uq'inomal,</l>
<space quantity="9" unit="chars" /><l>uxit,</l>
<space quantity="9" unit="chars" /><l>upuwaq,</l>
<space quantity="9" unit="chars" /><l>uk'uwal,</l>
<space quantity="9" unit="chars" /><l>uyamanik ri kuk'akab'ej.</l>
<l>K'eje k'ut chub'ano ronojel winaq,</l>
<l>mawi are chiwinaqir wi q'aq'al ri xa puwaq.</l>
<l>Ta chuxoq-. Xecha' ri k'ajolab'</l>
<l>jujun chi ub' kitelen kikab'ichal.</l>
<lb /> <!-- potential div marker -->
<l>Are k'u ri Wuqub' Kak'ix e ka'ib' uk'ajol:</l>
<l>are nab'e al ri Sipakna,</l>
<l>ukab' al chi k'ut ri Kab'raqan;</l>
<l>Chimalmat k'ut ub'i' kichuch,</l>
<space quantity="21" unit="chars" /><l>rixoqil ri Wuqub' Kak'ix.</l>
<lb /> <!-- potential div marker -->
<l>Are k'u ri Sipakna are chi re chaaj ri nimaq juyub':</l>
<l>ri Chi q'aq',</l>
<space quantity="3" unit="chars" /><l>Junajpu,</l>
<space quantity="3" unit="chars" /><l>Pek ul ya',</l>
<space quantity="3" unit="chars" /><l>Xkanul,</l>
<space quantity="3" unit="chars" /><l>Makamob',</l>
<space quantity="3" unit="chars" /><l>Julisnab'. Chucha'xik ub'i' juyub' xk'olik ta chisaqirik.</l>
<l>Xa jun aq'ab' chiwinaqirik rumal Sipakna.</l>
<lb /> <!-- potential div marker -->
<l>Are ri chi k'u ri Kab'raqan chisilab' juyub' rumal,</l>
<l>chineb'owik ch'uti juyub',</l>
<space quantity="12" unit="chars" /><l>nima juyub' rumal.</l>
<l>Xawi keje nimarisab'al kib' xkib'ano uk'ajol Wuqub' Kak'ix.</l>
<l>- In wa', in q'ij! Xcha' Wuqub' Kak'ix.</l>
<l>- In wa', in b'anol ulew! Xcha' ri Sipakna.</l>
<l>- In chi k'ut chinkiyow kaj,</l>
<space quantity="14" unit="chars" /><l>chinwulij ronojel ulew! Xcha' ri Kab'raqan.</l>
<l>Xawi uk'ajol Wuqub' Kak'ix,</l>
<l>xawi chi ri' xkik'am wi kinimal,</l>
<space quantity="5" unit="chars" /><l>chi rij kikajaw.</l>
<l>Are k'ut itzel xkil ri k'ajolab'.</l>
<l>Maja chib'antajoq qa nab'e chuch,</l>
<space quantity="18" unit="chars" /><l>qa nab'e qajaw.</l>
<l>K'eje k'ut xna'ojix wi kikamik,</l>
<space quantity="23" unit="chars" /><l>kisachik kumal k'ajolab'.</l>
<lb /> <!-- potential div marker -->
<l>Wa'e k'ute uwub'axik Wuqub' Kak'ix kumal ka'ib' k'ajolab':</l>
<l>xchiqab'ij kich'akatajik chi kijujunal ri nimarisaj rib'.</l>
<l>Are ri Wuqub' Kak'ix jun nima che' ri tapa'l,</l>
<l>are k'u recha' ri Wuqub' Kak'ix.</l>
<l>Are chu lo ri uwach tapa'l,</l>
<l>chaqan chuwi che' juta q'ij.</l>
<l>Xiloma k'ut rechab'al kumal ri Junajpu,</l>
<space quantity="31" unit="chars" /><l>Xb'alanke.</l>
<l>Kik'ak'alen chi k'ut chuxe' che' ri Wuqub' Kak'ix,</l>
<l>e matzamoj ulo ri ka'ib' k'ajolab' pa xaq che'</l>
<l>ta xopon k'ut Wuqub' Kak'ix</l>
<l>taqal chuwi recha' ri tapa'l.</l>
<lb /> <!-- potential div marker -->
<l>K'ate k'ut ta xub'axik kumal ri Junajpu:</l>
<l>taqal ub'aq' wub' chu kakate',</l>
<l>churaquj uchi' ta xpe chuwi che'</l>
<l>taqal chuwach ulew.</l>
<l>Chimalmat k'ut ri Junajpu,</l>
<l>anim xb'ek qitzij wi xb'e uchapa';</l>
<l>k'ate k'ut ta xqupix ula uq'ab' ri Junajpu rumal ri Wuqub' Kak'ix.</l>
<l>Jusuk' xtzaq uloq</l>
<space quantity="7" unit="chars" /><l>xmejo u1oq tzam uteleb';</l>
<l>ta xutzoqopij chi k'ut Junajpu ri Wuqub' Kak'ix.</l>
<l>Xawi utz xkib'ano,</l>
<l>ma nab'e kich'akatajik taj rumal Wuqub' Kak'ix.</l>
<l>Uk'a'am chi k'ut uq'ab' ri Junajpu rumal ri Wuqub' Kak'ix</l>
<l>ta xb'e chi rochoch.</l>
<l>Xa chi k'u ulotem ukakate' xoponik.</l>
<l>-Naki pa mixk'amow chi la? Xcha' k'u ri Chimalmat, rixoqil Wuqub' Kak'ix.</l>
<l>-Naki pa ri'?</l>
<l>Ri e ka'ib' k'axtok' mixikiwub'aj!</l>
<l>Mixsilib'ataj nukakate' rumal xa kachuywaj e we,</l>
<l>kaq'oxow chik!</l>
<l>Mi nab'e mixnuk'am uloq:</l>
<l>Chuwi q'aq' k'ut chixeke wi,</l>
<space quantity="17" unit="chars" /><l>chitzayab' a chuwi q'aq',</l>
<l>ta kulkik'ama' chik qitzij chi e k'axtok'- Xcha' ri Wuqub' Kak'ix.</l>
<l>Ta xuxekeba' uq'ab' ri Junajpu.</l>
<lb /> <!-- potential div marker -->
<l>Kina'ojinik chik ri Junajpu,</l>
<space quantity="20" unit="chars" /><l>'Xb'alanke.</l>
<l>Ta xkib'ij k'ut chi rech jun mama',</l>
<l>qitzij saq chik rismal wi chi mama';</l>
<l>jun k'u ati't,</l>
<l>qitzij kernel ati't chik;</l>
<l>xa keluq'ukila chik chi rijitaq winaq:</l>
<l>Saqi Nim Aq ub'i', mama'</l>
<l>Saqi Nima Tziz k'ut ub'i', ati't.</l>
<l>Xecha' k'u ri k'ajolab'· chi ke ri ati't,</l>
<space quantity="35" unit="chars" /><l>mama':</l>
<l>Kixqachb'ilaj taj,</l>
<l>chib'etak'ama' qaq'ab' ruk' Wuqub' Kak'ix.</l>
<l>Xa kojtere chi wij:</l>
<l>k'i ri qamam ri qachb'ilan,</l>
<l>kaminaq kichuch,</l>
<space quantity="8" unit="chars" /><l>kikajaw.</l>
<l>K'eje k'ut ketere,</l>
<space quantity="6" unit="chars" /><l>kekotila wi chi qij;</l>
<l>ta la keqasipaj wi.</l>
<l>Rumal xa elesan uchicopil eyaj kaqab'ano; kixcha'.</l>
<l>K'eje k'u ri oj ak'alab' chirilo ri Wuqub' Kak'ix.</l>
<l>Xawi oj kojyawik ina'oj-. Xecha' ri e ka'ib' k'ajolab'.</l>
<l>-Utz b'a la! Xecha' k'ut.</l>
<lb /> <!-- potential div marker -->
<l>K'ate k'ut ta xeb'ek,</l>
<l>tzamal k'u b'i ri Wuqub' Kak'ix,</l>
<l>chuwach uq'alib'al.</l>
<l>Ta xe'ik'owik ri ati't,</l>
<space quantity="17" unit="chars" /><l>mama',</l>
<l>ke'etzeyaj k'u ri e ka'ib' k'ajolab' chi kij;</l>
<l>ta xe'ik'ow chuxe' rochoch ajaw,</l>
<l>kuraquj k'u uchi' ri Wuqub' Kak'ix rumal we.</l>
<l>Ta xril k'ut Wuqub' Kak'ix ri mama',</l>
<space quantity="30" unit="chars" /><l>ati't kachb'ilan kib':</l>
<l>-Apa kixpe wi, qamam? Xcha' k'u ri ajaw.</l>
<l>-Xa oj tzuqub'ey qib', lal ajaw.- Xecha' k'ut.</l>
<l>-Naki pa itzuqub'al? ma iwalk'wal,</l>
<space quantity="19" unit="chars" /><l>ri iwachb'ilan?</l>
<l>-Maja b'i, lal ajaw, e qamam ri,</l>
<l>xere na re kaqatoq'ob'aj kiwach</l>
<l>ri ya'axel ju pir,</l>
<space quantity="6" unit="chars" /><l>ch'aqap kaqaya' chi kech, lal ajaw.- Xecha' k'ut ri ati't,</l>
<space quantity="58" unit="chars" /><l>mama'.</l>
<l>Kutzin k'u ri ajaw rumal uq'oxom we,</l>
<l>xa kunimaq wachij chik kach'awik:</l>
<l>-In ta b'a kanaj chi wech,</l>
<l>chitoq'ob'aj ta nuwach!</l>
<l>Naki pa ki chib'ano?</l>
<l>Naki on ki chikunaj? Xcha' k'ut ajaw.</l>
<l>-Xa uchikopil eyaj chiqelesaj,</l>
<l>xa k'u ub'aq uwach chiqakunaj,</l>
<l>xa b'aq chiqawiqo, lal ajaw.- Xecha' k'ut.</l>
<l>-Utz b'a la! Chikunaj ta b'a we,</l>
<l>qitzij kaq'oxowik juta q'ij,</l>
<l>mawi choq'itajik,</l>
<l>maja b'i nuwaram rumal ruk' ub'aq nuwach.</l>
<l>Xa xinki'ub'aj e ka'ib' k'axtok'.</l>
<l>Ta xtikarik mawi kinechajik rumal.</l>
<l>K'eje ta k'ut chitoq'ob'aj wi nuwach!</l>
<l>Xa kachuyub' we je chik ri we.</l>
<l>-Utz b'a la, lal ajaw:</l>
<l>chikop b'a kaq'uxuwik.</l>
<l>Xa chok ik'exel chel ri e la!</l>
<l>- Ma b'a utz lo chel ri we, rumal xere in ajaw wi:</l>
<l>nukawub'al ri we,</l>
<space quantity="11" unit="chars" /><l>ruk' ub'aq nuwach.</l>
<l>Xchikakoj chik na k'ut uk'exel,</l>
<l>jok'om b'aq xchok chik!</l>
<l>Are k'ut jok'om b'aq xri xa saqi ixim.</l>
<l>- Utz b'a la chiwelesaj, chito' uloq - . Xcha' k'ut.</l>
<l>Ta xel k'u ri re Wuqub' Kak'ix,</l>
<l>xa saqi ixim uk'exel re xokik.</l>
<l>Xa chi k'u saq julujuj chi ula ixim pu chi'.</l>
<l>Jusu k'u xqaj uwach,</l>
<l>mawi ajaw chik xwachinik.</l>
<l>Xk'is elik ri re k'uwal rax kawakoj pu chi'.</l>
<l>Ta xkunax chi k'ut ub'aq uwach Wuqub' Kak'ix,</l>
<l>ta xcholik ub'aq uwach,</l>
<l>xk'is elik ri puwaq, mana k'ax taj xuna'o,</l>
<l>xawi xere kamukunik.</l>
<lb /> <!-- potential div marker -->
<l>Ta xk'is k'u elik ri unimarisab'al rib',</l>
<l>xawi kina'oj ri Junajpu,</l>
<space quantity="16" unit="chars" /><l>Xb'alanke.</l>
<l>Ta xkam k'ut ri Wuqub' Kak'ix.</l>
<l>ta xuk'am k'ut uq'ab' ri Junajpu.</l>
<l>Xkam nay puch Chimalmat,</l>
<space quantity="14" unit="chars" /><l>rixoqil Wuqub' Kak'ix.</l>
<lb /> <!-- potential div marker -->
<l>K'eje k'ut usachik uq'inomal Wuqub' Kak'ix ri',</l>
<l>xa ajkun xk'amowik ri k'uwal,</l>
<space quantity="11" unit="chars" /><l>yamanik,</l>
<l>xupunab'ej waral chuwach ulew.</l>
<l>Nawal ati't,</l>
<l>nawal mama' xb'anowik.</l>
<lb /> <!-- potential div marker -->
<l>Ta xkik'am k'ut kiq'ab',</l>
<l>xtikitax ukoq.</l>
<l>Utz chik xuxik.</l>
<l>Xa rumal ukamik Wuqub' Kak'ix xkaj,</l>
<l>keje xkib'ano;</l>
<l>itzel xkilo nimarisab'al ib' .</l>
<l>K'ate k'ut xeb'e chik e ka'ib' k'ajolab',</l>
<l>xa utzij ri Uk'ux Kaj ta xkib'ano.</l>
<l>Wa'e chi k'ute ub'anoj chik sipakna,</l>
<lb /> <!-- potential div marker -->
<l>WA'E CHI K'UTE UB'ANOJ CHIK SIPAKNA,</l>
<lb /> <!-- potential div marker -->
<l>unab'e k'ajol Wuqub' Kak'ix.</l>
<l>- In b'anol juyub'! Kacha' ri Sipakna.</l>
<l>Are k'u ri Sipakna katinik chuchi' ja',</l>
<l>ta xe'ik'owik omuch' k'ajolab',</l>
<l>e jur wi che',</l>
<l>raqan kikab'al;</l>
<l>omuch' chub'inik,</l>
<l>ta xkiq'at k'ut jun nima che' uwapalil kikab'al.</l>
<l>K'ate k'ut xb'e ri Sipakna,</l>
<l>xopon k'u chila' kuk' ri omuch' k'ajolab':</l>
<l>- Naki pa kib'ano ix k'ajolab'?</l>
<l>- Xa che' mawi kaqayako</l>
<l>-Chiteleb'a'!</l>
<l>Xchintelej!</l>
<l>Apa kopon wi?</l>
<l>Naki pa uchak chi ik'ux?</l>
<l>-Xa uwapalil qakab'al.-</l>
<l>Utz b'a la!- Cha' k'ut.</l>
<l>Ta xujuruj k'ut,</l>
<l>xuteleb'a k'u aq'anoq chu chi kikab'al omuch' k'ajolab'.</l>
<l>-Xa ta wi katk'oje quk', at k'ajol!</l>
<l>k'o pa achuch,</l>
<space quantity="7" unit="chars" /><l>aqajaw?</l>
<l>-Maja b'i.- Xcha' k'ut.</l>
<l>-Kaqach'akimaj ta na b'a la chuweq chuwab'axik chik jun qache',</l>
<space quantity="47" unit="chars" /><l>raqan qakab'al.-</l>
<l>-Utz! Xcha' chi k'ut.</l>
<l>K'ate k'ut xk'am kina'oj ri omuch' k'ajolab':</l>
<l>-Are ri ala, japa cha' chiqab'an chi re?</l>
<l>Chiqakamisaj taj?</l>
<l>Rumal mawi utz ri kub'ano,</l>
<l>xa utukel mixuyak ri che'.</l>
<l>Qak'oto jun nima jul,</l>
<l>chiri' ta k'ut chiqatzaq wi qajoq pa jul.</l>
<l>Jak'ama' qaja ulew pa jul. Kojcha' ta chi re.</l>
<l>Chi are ta k'ut pachal qajoq pa jul,</l>
<l>ta qatarij qajoq ri nima che'.</l>
<l>Chiri' ta k'ut chikam wi pa jul.- Xecha' k'ut omuch' k'ajolab'.</l>
<lb /> <!-- potential div marker -->
<l>Ta xkik'ot k'ut jun nima jul,</l>
<l>najt xqajik.</l>
<l>Ta xkitaq k'ut ri Sipakna:</l>
<l>-Oj kanij chawech,</l>
<l>chib'eta ak'oto chik ulew,</l>
<l>mawi kaqariqo.- Xucha'xik.</l>
<l>-Utz b'a la! Xcha' k'ut.</l>
<l>K'ate k'ut xqaj pa jul.</l>
<l>-Kasik'in uloq ta k'ototajoq ri ulew,</l>
<l>naj ta chiqajik awumal.- Xucha'xik.</l>
<l>-We! Xcha' k'ut.</l>
<l>Ta xutik'ib'a uk'otik jul.</l>
<l>Xa k'u ujul xuk'oto,</l>
<space quantity="7" unit="chars" /><l>uk'olb'al rib';</l>
<l>xretamaj ri ukarnisaxik.</l>
<l>Ta xuk'ot k'ut jun wi chi jul</l>
<l>chu tzalanem ukab' jul xuk'oto xkolotaj wi.</l>
<l>- Kajanik'an pa la? Xuchax k'u qajoq kumal omuch' k'ajolab'.</l>
<l>- Kinanuk'oto,</l>
<l>we xkixnusik'ij aqanoq,</l>
<l>ta chutzinoq uk'ototajik.- Xcha' uloq Sipakna chiri' pa jul.</l>
<l>Ma k'u are kuk'ot uxe jul ri umuqikil,</l>
<l>xa ujul kuk'oto k'olb'al rib'.</l>
<l>K'ate k'ut ta xsik'in uloq ri Sipakna,</l>
<l>Kolon chu k'a chiri' pa jul ta xsik'in uloq:</l>
<l>- Kixpetoq,</l>
<l>chulik'ama' ulew rachaq jul,</l>
<l>mixk'ototajik,</l>
<l>qitzij naj mixqaj wumal.</l>
<l>Ma pa kita nusik'ib'al lo?</l>
<l>Are k'u ri isik'ib'al xa ub'i kaxojanik,</l>
<l>keje ri jun eleb'al,</l>
<space quantity="8" unit="chars" /><l>ka'ib' eleb'al ix k'o wi kanuta'o.- Xcha' ula ri Sipakna pa ujul.</l>
<l>Chiri' k'ut matzal chi wi uloq,</l>
<l>kasik'iyaj chi ula pa jul.</l>
<l>Are k'ut kajurux uloq ri kinimache' rumal k'ajolab',</l>
<l>k'ate puch xkitarij qajoq ri che' pa jul:</l>
<l>- Ma k'o,</l>
<l>ma ch'awik!</l>
<l>Chiqata na ta churaquj uchi',</l>
<space quantity="11" unit="chars" /><l>ta kamoq ! Xecha' chi kib'il kib.</l>
<space quantity="22" unit="chars" /><l>Xa kejaslajik,</l>
<l>xa pu chimatzalaj kiwach chi kijujunal,</l>
<l>ta xkitarij qajoq ri che'.</l>
<l>Are k'u xcha' k'ut ta xuraquj uchi',</l>
<l>xa jupaj chik xsik'inik,</l>
<l>ta xqaj apanoq ri che'.</l>
<l>-Ok'a! mixutzinik,</l>
<l>k'i utz mixqab'ano chi re,</l>
<space quantity="8" unit="chars" /><l>mixkamik!</l>
<l>Ata la b'e chitaqen chub'ano,</l>
<space quantity="20" unit="chars" /><l>chuchakuj;</l>
<l>ta chuxoq!</l>
<l>Unab'e la xukoj ula rib' quk',</l>
<l>chi qaxo'l puch la oj omuch' k'ajolab ' ! Xecha' k'ut, kekikot chik.</l>
<l>-K'o ri ub'anik qaki oxij</l>
<l>kelekowik oxij puch,</l>
<l>chiquk'aj laqab'eb'al</l>
<l>qakab'al, la oj omuch' chi k'ajolab' .- Xecha'.</l>
<l>-Chuweq k'ut chiqilo,</l>
<space quantity="1" unit="chars" /><l>kab'ij puch chiqilo,</l>
<l>ma pa chipe sanik pu ulew ta chuwinoq,</l>
<space quantity="26" unit="chars" /><l>ta q'eyoq?</l>
<l>K'ate k'ut kul chi qak'ux,</l>
<l>ta quk'aj ri qaki'.- Xecha' k'ut.</l>
<l>Kuta' k'u uloq ri Sipakna chiri' pa jul,</l>
<lb /> <!-- potential div marker -->
<l>Ta xkib'ij k'ajolab' ri'.</l>
<l>Ka chukab'ij puch ta xtub'ukij sanik keb'inowik,</l>
<space quantity="18" unit="chars" /><l>keb'uchuwik,</l>
<space quantity="18" unit="chars" /><l>ta xek'ulun xe che'.</l>
<l>Jumaj kikayelo'n is,</l>
<space quantity="6" unit="chars" /><l>kikayelo'n puch rixk'aq Sipakna.</l>
<l>Ta xkil k'u ri k'ajolab':</l>
<l>-Mi pa xutzin ri k'axtok'?</l>
<l>Chiwila na sanik,</l>
<l>mi xek'ulun uloq,</l>
<l>mi xetub'ukij uloq!</l>
<l>Jumaj is kikayen,</l>
<l>k'o rixk'aq ri chila' na.</l>
<l>Mixqab'ano k'a! Xecha' chi kib'il kib'.</l>
<lb /> <!-- potential div marker -->
<l>Are k'u ri Sipakna xawi k'aslik:</l>
<l>xuqat uloq rismal uwi',</l>
<l>xa pu kuq'ux uloq rixk'aq chi re kuya' ula chi kech ri sanik.</l>
<l>K'eje k'u ri xkamik xkina'o omuch' k'ajolab'.</l>
<lb /> <!-- potential div marker -->
<l>K'ate k'ut xtikar kiki chi roxij,</l>
<l>ta xeq'ab'ar puch konojel k'ajolab';</l>
<l>e k'u q'ab'arinaq chik konojel omuch' k'ajolab',</l>
<l>maja b'i kakina' chik.</l>
<l>K'ate puch xulix ri kab'al pa kiwi rumal ri Sipakna.</l>
<l>Xek'is ch'ayatajik konojel;</l>
<l>maja b'i chik jun,</l>
<l>ka'ib' xkolotaj chi kech wi omuch' chi k'ajolab',</l>
<l>xekamisaxik rumal Sipakna,</l>
<l>uk'ajol ri Wuqub' Kak'ix.</l>
<l>K'eje k'ut kikamik omuch' k'ajolab' ri'.</l>
<l>Xcha' chi k'ut are ri xe'ok chi ch'umilal:</l>
<l>ri Motz ub'i' kumal.</l>
<l>We k'ut xa saqb'al tzij lo.</l>
<lb /> <!-- potential div marker -->
<l>Are chi k'ut chiqab'ij uch'akatajik chik</l>
<l>Sipakna rumal ri e ka'ib' k'ajolab',</l>
<l>Junajpu,</l>
<l>Xb'alanke.</l>
<lb /> <!-- potential div marker -->
<l>ARE CHIK UCH'AKATAJIK,</l>
<space quantity="9" unit="chars" /><l>UKAMIK SIPAKNA;</l>
<lb /> <!-- potential div marker -->
<l>Ta xch'ak chik kumal ri e ka'ib' k'ajolab'</l>
<l>Junajpu,</l>
<l>Xb'alanke.</l>
<l>Are chi kuyoq' kik'ux k'ajolab',</l>
<l>ri omuch' chi k'ajolab' xekamik rumal Sipakna.</l>
<l>Xa kar,</l>
<l>xa tap chutzukuj chi tak a'</l>
<l>xere chi recha'j juta q'ij.</l>
<l>Pa q'ij chiwa'katik ta chutzukuj recha',</l>
<l>chaq'ab' k'ut chireqaj juyub'.</l>
<lb /> <!-- potential div marker -->
<l>K'ate k'ut ujalwachixik jun nima tap kumal Junajpu,</l>
<space quantity="43" unit="chars" /><l>Xb'alanke:</l>
<l>are k'ut xkikoj ri uwach ek',</l>
<l>ri mak ek' k'o pa taq k'echelaj,</l>
<l>are uxul tap xuxik,</l>
<l>pa jaq chi k'ut ukok q'ab' xkikojo;</l>
<l>tzel ab'aj k'u ri uwarachaq tap rijowojik.</l>
<l>K'ate k'ut ta xkikoj ukoq chuxe' pek,</l>
<space quantity="26" unit="chars" /><l>chuxe' nima juyub',</l>
<space quantity="26" unit="chars" /><l>Me'awan, ub'i' juyub' xch'akataj wi.</l>
<l>K'ate k'ut ta xpe ri k'ajolab',</l>
<l>xkik'ulaj ri Sipakna chi ja':</l>
<l>-Apa kat b'e wi, at k'ajol? Xuchax k'u ri Sipakna.</l>
<l>-Maja b'i kinb'e wi, xa wecha' kanutzukuj, ix k'ajolab'.- Xcha'</l>
<l>k'u ri Sipakna.</l>
<l>-Naki pa awecha'?</l>
<l>-Xa kar,</l>
<space quantity="3" unit="chars" /><l>xa top; xma k'o chi wi kanuriqo.</l>
<l>kab'ijir chinkanaj rechaxik,</l>
<l>mawi kanuch'ij chik wa'ij.- Xcha' Sipakna chi kech Junajpu,</l>
<space quantity="51" unit="chars" /><l>Xb'alanke.</l>
<l>-Jun are la top k'o ula xe' siwan,</l>
<l>qitzij chi nima top!</l>
<l>kaq'ij ta la,</l>
<l>chawecha'j lo!</l>
<l>xa kojuti'o,</l>
<l>mi xraj qachapo,</l>
<l>kaqaxib'ij qib' rumal.</l>
<l>Ma chib'e on kachapa.- Xecha' ri Junajpu,</l>
<space quantity="33" unit="chars" /><l>Xb'alanke.</l>
<l>-kitoq'ob'a nuwach,</l>
<l>kib'e ta iwab'a, ix k'ajolab'? Xcha' ri Sipakna.</l>
<l>-Ma b'a chiqaj, xa ta katb'ek,</l>
<l>ma sachib'al taj, xa raqan ja' katb'ek.</l>
<l>At k'u taqal apanoq xe nima juyub',</l>
<l>jowol ula chuxe' siwan xa katel apanoq! Xecha' Junajpu,</l>
<space quantity="47" unit="chars" /><l>Xb'alanke.</l>
<l>-Laq'ij b'a toqob' nuwach!</l>
<l>mab'a xuk'ulu, ix k'ajolab'.</l>
<l>Kixb'e na k'u nuwab'a,</l>
<l>k'o k'i</l>
<space quantity="4" unit="chars" /><l>xo wi ri tz'ikin!</l>
<l>chib'e taj iwub'aj weta'm k'o wi! Xcha' chi k'ut Sipakna.</l>
<l>Xelajik, xok na chi kiwach k'ajolab'.</l>
<l>-La ma k'i k'ux chachap lo ta xa keje xkojtzalij awumal.</l>
<l>Ma xa mawi xqatijo xa jusuk' chiti'onik ri'</l>
<l>oj jupulik kojok ub'ik k'ate k'ut kuxib'ij rib' ri',</l>
<l>oj pak'alik kojok ub'ik xa k'u sqaqi'n chik mawi chiqariqo.</l>
<l>K'ate k'u utz at pak'alik katok ub'ik.- Xuchax k'ut.</l>
<l>- Utz b'a la'.- Xcha' k'u ri Sipakna.</l>
<l>Ta xb'e k'ut achb'ilan chi k'ut ri Sipakna,</l>
<l>xb'ek,</l>
<l>xe'opon chuxe' siwan.</l>
<lb /> <!-- potential div marker -->
<l>Tzalam k'u la ri top,</l>
<l>kaq wak'awoj ula rij xe' siwan</l>
<l>ri k'ute kikumatzej.</l>
<l>-Utz b'a la! Chikikot k'u ri Sipakna.</l>
<l>Karaj taj xkok ta pu chi' rumal qitzij kutzin chi wa'ij;</l>
<l>xraj kutij ri'.</l>
<lb /> <!-- potential div marker -->
<l>Xa xraj jupunik</l>
<l>xraj okik.</l>
<l>Pak'al k'u ri top xaq'anik.</l>
<l>K'ate k'ut xel chu uloq.</l>
<l>-mawi xariqo? Xuchax k'ut.</l>
<l>-Maja b'i, xa pak'alik kaq'anik,</l>
<space quantity="13" unit="chars" /><l>xa nab'e sqaqi'n chik,</l>
<l>mawi mixnuriqo.</l>
<l>K'ate utz lo kipak'e'ik kinok ub'ik,- xcha' chi k'ut.</l>
<lb /> <!-- potential div marker -->
<l>K'ate k'ut pak'al chik ta xok ub'ik,</l>
<l>xk'is k'u ok ub'ik,</l>
<l>xa uwi uch'ek chik xk'utun uloq.</l>
<l>Xk'is biq'itajik ,</l>
<l>xlilob' k'u qajoq nima juyub' chi uk'ux.</l>
<l>Mawi xsolkopij chik,</l>
<l>ab'aj k'ut xuxik ri Sipakna.</l>
<l>K'ejeuch'akatajik chik Sipakna kumal k'ajolab' Junajpu,</l>
<space quantity="47" unit="chars" /><l>Xb'alanke</l>
<l>Ri b'anol juyub' xcha' utzijoxik, ojer,</l>
<l>unab'e k'ajol Wuqub' Kak'ix.</l>
<l>Chuxe' juyub',</l>
<l>Me'awan ub'i,</l>
<l>xch'akataj wi.</l>
<l>Xanawal xch'akataj wi ukab' nimarisay rib'.</l>
<lb /> <!-- potential div marker -->
<l>JUN CHI K'UT XCHIQAB'IJ UB'IXIK</l>
<lb /> <!-- potential div marker -->
<l>Rox chi k'ut nimarisay rib',</l>
<l>ukab' uk'ajol Wuqub' Kak'ix.</l>
<l>Kab'raqan, ub'i.</l>
<l>-In yojol juyub'- xcha'.</l>
<l>Xawi k'u xere Junajpu,</l>
<space quantity="14" unit="chars" /><l>Xb'alanke xch'akow re Kab'raqan.</l>
<l>Xcha' ri Juraqan,</l>
<space quantity="9" unit="chars" /><l>Ch'ipi Kaqulja,</l>
<space quantity="9" unit="chars" /><l>Raxa Kaqulja ta xch'awik chi kech ri Junajpu,</l>
<space quantity="46" unit="chars" /><l>Xb'alanke:</l>
<l>-Ukab' uk'ajol Wuqub' Kak'ix, jun chik,</l>
<l>jun chik chich'akatajik.</l>
<l>Xawi nutzij rumal mawi utz kib'anoj chuwach ulew:</l>
<l>Kakik'owisaj q'ij chi nimal,</l>
<space quantity="18" unit="chars" /><l>chi alal.</l>
<l>ma k'u keje chuxik!</l>
<l>Chib'ochij k'u ub'ik</l>
<l>chila' releb'al q'ij! Xcha' k'ut ri Juraqan chi ke ri e ka'ib' k'ajolab'.</l>
<l>-Utz b'a la, lal Ajaw!</l>
<l>Ke' wi na k'ut.</l>
<l>Mawi utz wi kaqilo.</l>
<l>Ma pa lal k'olik,</l>
<l>lal pu yakalik,</l>
<l>lal Uk'ux Kaj? Xecha' k'ut ri k'ajolab' ta xkik'ulub'a utzij Juraqan.</l>
<l>Are puch katajin ri Kab'raqan,</l>
<l>yojol juyub'</l>
<l>xa sqaqi'n ch'utinij raqan chuwach ulew,</l>
<l>jusu chiwulij nima juyub',</l>
<space quantity="14" unit="chars" /><l>ch'uti juyub', rumal.</l>
<l>Ta xk'ulutaj kumal ri k'ajolab':</l>
<l>-A pa katb'e wi, at k'ajol? Xecha' chi rech ri Kab'raqan.</l>
<l>-Maja b'i kinb'e wi, xa kinulij kuyub',</l>
<space quantity="21" unit="chars" /><l>in puch yojol rech chi b'e q'ij,</l>
<space quantity="40" unit="chars" /><l>chi b'e saq! Xcha' k'ut ta ch'awik.</l>
<l>Xcha' chi k'ut ri Kab'raqan chi ke ri Junajpu,</l>
<space quantity="38" unit="chars" /><l>Xb'alanke:</l>
<l>- Jupa cha xpetik?</l>
<l>mawi weta'm uwach,</l>
<l>naki pa ib'i'? Xcha' Kab'raqan.</l>
<l>-Maja b'i qab'i, xa ojub'om,</l>
<l>xa pu ojtzarab'om pa taq juyub'.</l>
<l>Xa ojmeb'a',</l>
<l>maja b'i naki la qech, at k'ajol.</l>
<l>Xa ch'uti juyub',</l>
<l>xa nima juyub' kojb'ek, at k'ajol.</l>
<l>Are k'u ri jun nima juyub' xqilo</l>
<l>xa kokil kak'iyik,</l>
<l>qitzij najt kaq'anik;</l>
<l>xa kakupupik kik'owik chuwi juyub' ronojel.</l>
<l>Ma k'u ja b'i jun,</l>
<space quantity="14" unit="chars" /><l>ka'ib' tz'ikin mixqak'am chuwach, at k'ajol.</l>
<l>We k'ut qitzij kawulij ronojel juyub',</l>
<l>at k'ajol! Xecha' ri Junajpu,</l>
<space quantity="21" unit="chars" /><l>Xb'alanke chi re Kab'raqan.</l>
<l>- Ma qitzij xiwilo ri juyub' kib'ij?</l>
<l>Apa k'o wi?</l>
<l>Xchiwil na,</l>
<l>xchinwulij qajoq!</l>
<l>Apa xiwil wi?</l>
<l>-Chila' b'a k'o wi,</l>
<l>chi releb'al q'ij.- Xecha' k'ut Junajpu,</l>
<space quantity="32" unit="chars" /><l>Xb'alanke.</l>
<l>-Utz, chik'ama' qab'e! Xe'uchax k'u ri e ka'ib' chi k'ajolab'.</l>
<l>- Maja b'i, xa kachape nik'aj</l>
<space quantity="15" unit="chars" /><l>chi qaxo'l k'ut,</l>
<l>koje' wi jun chamox,</l>
<space quantity="9" unit="chars" /><l>jun chawikiq'ab' chi qe;</l>
<l>rumal k'o qawub'</l>
<l>we k'o tz'ikin chiqawub'aj.- Xecha' k'ut.</l>
<l>Kekikot,</l>
<l>chikitijtob'ela kiwub'anik.</l>
<l>Are k'u ri ta kewub'anik,</l>
<l>mana ulew taj ub'aq kiwub'</l>
<l>xa chik'uxlab'ij ri tz'ikin ta chikiwub'aj;</l>
<l>chumayjaj k'u ri Kab'raqan.</l>
<lb /> <!-- potential div marker -->
<l>Ta xkib'aq k'u kiq'aq' ri k'ajolab'</l>
<l>xkib'ol k'ut kitz'ikin chuwach q'aq'.</l>
<l>Jun k'ut tz'ikin xkiq'ul sajkab' chi rij,</l>
<l>saqi ulew xkikojo:</l>
<l>-Are k'ut chiqaya' chi re,</l>
<l>ta jiq'onoq!</l>
<l>Ta chusiqa puch ruxlab' qatz'ikin</l>
<l>ta ch'akajoq!</l>
<l>Are k'u ri ulew xchok chi rij tz'ikin qumal</l>
<l>pulew chiqatzaq wi,</l>
<l>k'eje k'ut pulew chi muq wi.</l>
<l>We, nima etamanel jun Tz'aq,</l>
<space quantity="18" unit="chars" /><l>jun B'it.</l>
<l>Ta chawaxoq,</l>
<l>ta saqiroq! Xecha' ri k'ajolab'.</l>
<l>-Rumal xax chirayin wi uk'uxlal ri chi tiyik,</l>
<space quantity="35" unit="chars" /><l>chi chaq'uxik,</l>
<l>keje xchurayij uk'ux ri Kab'raqan.- Xecha' chi kib'il kib' Junajpu</l>
<space quantity="59" unit="chars" /><l>Xb'alanke.</l>
<l>Ta xkib'ol ri tz'ikin</l>
<l>xchaq'aj k'ut q'an ub'olik:</l>
<l>chi yipowik,</l>
<l>chi kab'chiyanik kij ri tz'ikin,</l>
<l>chi koinik simisoj ruxlab'.</l>
<l>Are k'u ri Kab'raqan kurayij chik rechaxik.</l>
<l>Xa kawajin uwa'al puchi',</l>
<l>xa kab'ikilajik,</l>
<l>kakurulaj puch uchub',</l>
<space quantity="15" unit="chars" /><l>uk'axaj rumal usimsojil tz'ikin.</l>
<l>Ta xutz'onoj k'ut:</l>
<l>- Naki pa ri iwecha?</l>
<l>qitzij kus ruxlab' kanuna'o,</l>
<l>chiya' ta sqaqi'n wech! Xcha' k'ut.</l>
<l>Ta xya' k'ut jun tz'ikin chi re Kab'raqan:</l>
<l>uch'akatajik k'u ri.</l>
<l>K'ate k'ut xuk'is ri tz'ikin.</l>
<l>Ta xb'e chi k'ut,</l>
<l>xe' opon k'u chila' Releb'al Q'ij,</l>
<l>k'o wi ri nima juyub'.</l>
<l>Are k'u ri Kab'raqan xa tub'ul chik raqan,</l>
<space quantity="36" unit="chars" /><l>uq'ab';</l>
<l>ma b'i chikowin chik rumal ri ulew xq'ul chi rij tz'ikin,</l>
<l>xuti'o.</l>
<lb /> <!-- potential div marker -->
<l>Ma k'u ja b'i chik,</l>
<l>naki la xub'an chik chi re juyub';</l>
<l>mawi xutzinik</l>
<l>xuwulij taj.</l>
<l>Ta xim k'ut kumal k'ajolab'</l>
<l>chi rij xim wi uq'ab',</l>
<l>xrilij uq'ab' kumal k'ajolab';</l>
<l>xim k'ut uqul raqan ukab'ichal.</l>
<l>K'ate k'ut xkitarij kajoq pulew,</l>
<space quantity="24" unit="chars" /><l>xkimuqu.</l>
<lb /> <!-- potential div marker -->
<l>K'eje k'ut uch'akatajik Kab'raqan ri'</l>
<l>xawi xere Junajpu,</l>
<space quantity="10" unit="chars" /><l>Xb'alanke.</l>
<l>Mawi ajilan kib'anoj waral chuwach ulew.</l>
<lb /> <!-- potential div marker -->
<l>Are chi k'ut xchiqab'ij chik kalaxik Junajpu</l>
<space quantity="37" unit="chars" /><l>Xb'alanke</l>
<l>Are nab'e mixqab'ij ri kich'akatajik Wuqub' Kak'ix</l>
<space quantity="32" unit="chars" /><l>ruk' Sipakna,</l>
<space quantity="32" unit="chars" /><l>ruk' Kab'raqan waral chuwach ulew.</l>
<lb /> <!-- potential div marker -->
<l>ROX</l>
<lb /> <!-- potential div marker -->
<l>ARE CHI K'UT XCHIQAB'IJ CHIK UB'I' KIQAJAW RI JUNAJPU,</l>
<space quantity="46" unit="chars" /><l>XB'ALANKE</l>
<lb /> <!-- potential div marker -->
<l>Xqaqumuj chuwi'</l>
<l>xa pu xqaqumuj ub'ixik,</l>
<space quantity="15" unit="chars" /><l>utzijoxik puch kik'ajolaxik ri Junajpu,</l>
<space quantity="46" unit="chars" /><l>Xb'alanke.</l>
<l>Xa nik'aj xchiqab'ij,</l>
<l>xa chaqab' ub'ixik kikajaw.</l>
<l>Wa'e k'ute utzijoxik,</l>
<l>are kib'i' ri Jun Junajpu, ke'ucha'xik.</l>
<l>Are k'ut kikajaw ri Xpiyakok,</l>
<space quantity="20" unit="chars" /><l>Xmukane;</l>
<l>chi q'equmal</l>
<l>chi aq'ab'al xe'alaxik ri Jun Junajpu,</l>
<space quantity="26" unit="chars" /><l>Wuqub' Junajpu kumal Xpiyakok,</l>
<space quantity="47" unit="chars" /><l>Xmukane.</l>
<l>Are k'u ri Jun Junajpu e ka'ib' xeralk'walaj,</l>
<space quantity="23" unit="chars" /><l>e pu ka'ib' uk'ajol: Jun B'atz' ub'i' nab'e al,</l>
<space quantity="44" unit="chars" /><l>Jun Chowen chi k'ut ub'i' ukab'al.</l>
<l>Are k'ut ub'i' kichuch wa': Xb'aqiyalo, chucha'xik</l>
<space quantity="28" unit="chars" /><l>rixoqil Jun Junajpu.</l>
<l>Are k'u ri Wuqub' Junajpu maja b'i rixoqil,</l>
<space quantity="26" unit="chars" /><l>xa ulaq'el.</l>
<l>Xa pu ukab' xa k'ajol uk'oje'ik.</l>
<l>E nima'q ajna'oj,</l>
<l>nim puch ketamab'al.</l>
<l>E nikwachinel waral chuwach ulew.</l>
<l>Xa utz kik'oje'ik,</l>
<space quantity="7" unit="chars" /><l>kiyake'ik puch.</l>
<l>Xkik'utu nawikil chi kiwach ri Jun B'atz',</l>
<space quantity="31" unit="chars" /><l>Jun Chowen, uk'ajol Jun Junajpu.</l>
<l>E ajsu',</l>
<l>e ajb'ix,</l>
<l>e ajpu,</l>
<space quantity="2" unit="chars" /><l>ajtz'ib',</l>
<l>e nay pu ajk'ot,</l>
<l>e ajxit,</l>
<l>e ajpuwaq xe'uxik ri Jun B'atz',</l>
<space quantity="21" unit="chars" /><l>Jun Chowen.</l>
<l>Are k'u ri Jun Junajpu,</l>
<space quantity="8" unit="chars" /><l>Wuqub' Junajpu xa sak',</l>
<space quantity="23" unit="chars" /><l>xa chaaj chikib'ano juta q'ij.</l>
<l>Xa e kakab' chi kik'ulelaj kib',</l>
<space quantity="3" unit="chars" /><l>e kajib' chi konojel,</l>
<l>ta kekuch mayjik pa jom.</l>
<lb /> <!-- potential div marker -->
<l>Chul k'u ri wok,</l>
<space quantity="9" unit="chars" /><l>ilol ke,</l>
<space quantity="9" unit="chars" /><l>usamajel Jun Raqan, chi'</l>
<space quantity="18" unit="chars" /><l>Ch'ipi Kaqulja,</l>
<space quantity="18" unit="chars" /><l>Raxa Kaqulja.</l>
<lb /> <!-- potential div marker -->
<l>Are k'u ri wok mawi naj waral chuwach ulew,</l>
<space quantity="15" unit="chars" /><l>mawi naj chi Xib'alb'a chi re,</l>
<l>lib'aj chi' chopon chik chi kaj ruk' Jun Raqan.</l>
<l>xeyaluj waral chuwach ulew,</l>
<l>xkaminaq k'a k'ut kichuch ri Jun B'atz',</l>
<space quantity="29" unit="chars" /><l>Jun Chowen.</l>
<lb /> <!-- potential div marker -->
<l>Are k'ut ub'e'el Xib'alb'a xechaaj wi.</l>
<l>Ta xkita' k'ut Jun Kame,</l>
<space quantity="15" unit="chars" /><l>Wuqub' Kame, rajawal Xib'alb'a:</l>
<l>- Naki pa ri kab'an chuwach ulew?</l>
<l>Xa kenik'notik,</l>
<l>xa pu kejuminik.</l>
<l>Keb'e ta taqok waral taj,</l>
<space quantity="6" unit="chars" /><l>ke'ul chaaj wi,</l>
<space quantity="6" unit="chars" /><l>keqach'ak ta k'ut.</l>
<l>Xa maja b'i qanimaxik kumal,</l>
<space quantity="3" unit="chars" /><l>maja b'i kinim,</l>
<l>ma pu ja b'i k'ixob' kuxik.</l>
<l>Xax kejik'ik uloq pa qawi.- Xecha' k'ut konojel Xib'alb'a.</l>
<lb /> <!-- potential div marker -->
<l>Ta xkik'am kina'oj konojel.</l>
<l>Ri kib'i' Jun Kame,</l>
<space quantity="10" unit="chars" /><l>Wuqub' Kame, e nima'q q'atol tzij.</l>
<l>Are k'u ri ajawab' ronojel ya'ol upatan,</l>
<l>rajawarem puch jujun chi ajawab' rumal Jun Kame,</l>
<space quantity="39" unit="chars" /><l>Wuqub' Kame:</l>
<l>Are k'u ri Xik'iri Pat,</l>
<space quantity="11" unit="chars" /><l>Kuchuma Kik' ub'i' ajaw.</l>
<l>Are k'ut kipatan ri kik' chu yab'ij w.i.Vinac;inaq.</l>
<l>Are chi k'u ri Ajal Puj,</l>
<space quantity="15" unit="chars" /><l>Ajal Q'ana chik;</l>
<l>ki ajawab' are k'ut kajawarem ri chisipojik winaq,</l>
<l>chipe puj chi rij raqan,</l>
<l>chipe q'ana chi rij uwach; chuq'anal chucha'xik.</l>
<l>K'at k'ut rajawarem Ajal Puj</l>
<space quantity="20" unit="chars" /><l>Ajal Q'ana wi.</l>
<l>Are chi k'u ri ajaw Ch'amya B'aq,</l>
<space quantity="20" unit="chars" /><l>Ch'amya Jolom, rajch'ami Xib'alb'a;</l>
<l>xa b'aq kich'amiy.</l>
<l>Are k'ut kajch'amyal ri chib'aqir winaq</l>
<l>qitzij chi b'aq,</l>
<l>chi jolom chik;</l>
<l>ta chikamik siyaj b'aq xupam chik'amowik.</l>
<l>Are upatan ri Ch'amya B'aq</l>
<space quantity="14" unit="chars" /><l>Ch'amya Jolom kib'i'.</l>
<l>Are chi k'u ri ajaw Ajal Mes,</l>
<space quantity="20" unit="chars" /><l>Ajal Toq'ob' kib'i';</l>
<l>are kipatan ri xa chik'ulwachij winaq</l>
<l>uwe tza mes,</l>
<l>we pe pu chi rij ja,</l>
<space quantity="9" unit="chars" /><l>chuwa ja chi k'ulwachij wi.</l>
<l>Xa chikitoq'o ta chib'e jupuloq chuwach ulew,</l>
<space quantity="14" unit="chars" /><l>ta chikarnik.</l>
<l>Are k'ut kajawarem Ajal Mes,</l>
<space quantity="19" unit="chars" /><l>Ajal Toq'ob', ke'ucha'xik.</l>
<l>Are chi k'u ri Ajaw Xik,</l>
<space quantity="15" unit="chars" /><l>Patan, kib'i';</l>
<l>are kajawarem ri winaq chikam pa b'e.</l>
<l>Xa rax kamik, chucha'xik.</l>
<l>Chipe kik' puchi'</l>
<l>ta chikamik chuxawaj kik'.</l>
<l>Xa jujun chi patan,</l>
<space quantity="13" unit="chars" /><l>kitelela'on:</l>
<l>xa chikiq'osij uqulel,</l>
<space quantity="15" unit="chars" /><l>uk'ux winaq ta chikam pa b'e.</l>
<l>Xa chikik'ulmaj apanoq we chib'inik,</l>
<space quantity="26" unit="chars" /><l>chi k'ul.</l>
<l>Are k'ut kajawarem Xik,</l>
<space quantity="19" unit="chars" /><l>Patan, ri'.</l>
<lb /> <!-- potential div marker -->
<l>Are k'ut xkikuch kina'oj ri',</l>
<l>ta xetza'ixik</l>
<l>ta xekotob'ax puch Jun Junajpu,</l>
<space quantity="19" unit="chars" /><l>Wuqub' Junajpu.</l>
<l>Are xkirayij Xib'alb'a ri ketz'ab'al Jun Junajpu,</l>
<space quantity="37" unit="chars" /><l>Wuqub' Junajpu:</l>
<l>ri kitz'um,</l>
<space quantity="3" unit="chars" /><l>kib'ate,</l>
<space quantity="3" unit="chars" /><l>kipachq'ab',</l>
<space quantity="3" unit="chars" /><l>kiyachwach,</l>
<space quantity="9" unit="chars" /><l>wachsot puch;</l>
<l>kikawub'al Jun Junajpu,</l>
<space quantity="11" unit="chars" /><l>Wuqub' Junajpu.</l>
<lb /> <!-- potential div marker -->
<l>ARE CHI K'UT XCHIQAB'IJ CHIK KIB'E'IK CHI XIB'ALB'A</l>
<lb /> <!-- potential div marker -->
<l>Xekanaj k'u kanoq ri Jun B'atz',</l>
<space quantity="21" unit="chars" /><l>Jun Chowen,</l>
<l>uk' ajol Jun Junajpu.</l>
<l>Xkaminaqoq kichuch.</l>
<l>K'a chuwi chik kich'akatajik chik Jun B'atz',</l>
<space quantity="34" unit="chars" /><l>Jun Chowen kumal Junajpu,</l>
<space quantity="51" unit="chars" /><l>Xb'alanke.</l>
<l>K'ate k'ut kipetik samajel rumal Jun Kame,</l>
<space quantity="33" unit="chars" /><l>Wuqub' Kame:</l>
<l>-Kixb'ek ix rajpop achij,</l>
<l>je'itaqa' ri Jun Junajpu,</l>
<space quantity="13" unit="chars" /><l>Wuqub' Junajpu!</l>
<l>Kixcha' ta kixopon kuk':</l>
<l>kepetoq! kecha' ajawab' chi wech.</l>
<l>Waral taj ke'ulchaaja wi quk'</l>
<l>chi qak'astaj ta qawach kuk'! I</l>
<l>qitzij kaqamayjaj k'i chi,</l>
<l>keje ta k'ut kepe wi! Kecha' ajawab'.</l>
<l>Chikik'am k'u uloq ri kichokonisan:</l>
<l>kib'ate,</l>
<l>kipachq'ab';</l>
<l>chipe nay puch ri kikik'! Kecha' ajawab'.</l>
<space quantity="18" unit="chars" /><l>Kixcha' ta kixoponoq.- Xe'ucha'xik ri samajel.</l>
<lb /> <!-- potential div marker -->
<l>Are k'ut kisamajel ri tukur:</l>
<l>Ch'ab'i Tukur,</l>
<l>Juraqan Tukur,</l>
<l>Kak'ix Tukur,</l>
<l>Jolom Tukur, ke'ucha'xik usamajel Xib'alb'a.</l>
<l>Are ri Ch'ab'i Tukur keje ri ch'ab' xa kopkik;</l>
<l>Are k'u ri Juraqan Tukur xa jun raqan, k'o uxik';</l>
<l>are k'u ri Kak'ix Tukur q'aq' rij, k'o uxik';</l>
<l>are chi nay puch ri Jolom Tukur xa utukel ujolom,</l>
<space quantity="35" unit="chars" /><l>maja b'i raqan,</l>
<space quantity="35" unit="chars" /><l>xa uxik' k'olik.</l>
<l>E kajib' ri samajel rajpop,</l>
<l>achijab' keq'alem.</l>
<lb /> <!-- potential div marker -->
<l>Ta xepe k'ut chila' chi Xib'alb'a,</l>
<l>lib'aj chi' xe'ulik e k'u taqal chuwi jom,</l>
<l>kechaaj k'ut Jun Junajpu,</l>
<space quantity="13" unit="chars" /><l>Wuqub' Junajpu pa jom,</l>
<l>ri Nim xob' Karchaj, chucha'xik.</l>
<l>E k'u tak'atoj ri tukur chuwi jom ta xkitzaq k'ut kitzij,</l>
<l>xawi xere ucholik utzij Jun Kame,</l>
<space quantity="24" unit="chars" /><l>Wuqub' Kame;</l>
<space quantity="24" unit="chars" /><l>Ajal Puj,</l>
<space quantity="24" unit="chars" /><l>Ajal Q'ana,</l>
<space quantity="24" unit="chars" /><l>Ch'amya B'aq,</l>
<space quantity="24" unit="chars" /><l>Ch'amya Jolom,</l>
<space quantity="24" unit="chars" /><l>Xikiripat,</l>
<space quantity="24" unit="chars" /><l>Kuchumakik',</l>
<space quantity="24" unit="chars" /><l>Ajal Mes,</l>
<space quantity="24" unit="chars" /><l>Ajal Toq'ob',</l>
<space quantity="24" unit="chars" /><l>Xik,</l>
<space quantity="24" unit="chars" /><l>Patan, kib'i' konojel ajawab',</l>
<l>Xtzaq kitzij kumal tukur.</l>
<l>-Ma qitzij kacha' ajaw Jun Kame,</l>
<space quantity="23" unit="chars" /><l>Wuqub' Kame?</l>
<l>-Qitzij b'a la.- Kecha'.</l>
<l>-Oj na!</l>
<l>K'u achb'ilay iwe!</l>
<l>Chik'am uloq ri ronojel ketz'ab'al! Kecha' ajawab'.</l>
<l>-Utz b'a la.</l>
<l>Kojiwoyob'ej na</l>
<l>jo' na qapixab'aj kan na qachuch.- Xecha' k'ut.</l>
<lb /> <!-- potential div marker -->
<l>Xeb'e k'ut chi kochoch,</l>
<l>xecha' k'ut chi re kichuch:</l>
<l>-xkaminaqoq kiqajaw</l>
<l>Jo' na! ix,</l>
<space quantity="8" unit="chars" /><l>qachuch,</l>
<l>xa et kulik,</l>
<l>mixul usamajel Ajaw, k'amol qe,</l>
<l>Kepetoq! Kacha' k'ut,</l>
<l>kecha' taqol qe.</l>
<l>Xchikanaj k'u kan wa qakik' .- Xecha k'ut.</l>
<l>K'ate xb'ekixima' kanoq puwi ja.</l>
<l>Kojul na!</l>
<l>k'ate chiqachokonisaj chik!</l>
<l>Xa kixtzunanoq,</l>
<l>xa pu kixb'ixanoq,</l>
<space quantity="6" unit="chars" /><l>kixtz'ib'anoq,</l>
<space quantity="6" unit="chars" /><l>kixk'otonoq.</l>
<l>Chimeq'oj qochoch,</l>
<l>chimeq'oj puch uk'ux iwati't.-</l>
<l>Xe'uchax k'ut Jun B'atz',</l>
<space quantity="14" unit="chars" /><l>Jun Chowen ta xepixab'axik.</l>
<l>Q'usq'uj k'ut choq' kichuch, ri Xmukane.</l>
<l>-Jo' na! Maja b'i kojkamik.</l>
<l>Mixb'isonik.- Xecha' ta xeb'ek Jun Junajpu</l>
<space quantity="31" unit="chars" /><l>Wuqub' Junajpu.</l>
<lb /> <!-- potential div marker -->
<l>K'ATE PUCH TA XEB'EK JUN JUNAJPU,</l>
<space quantity="21" unit="chars" /><l>WUQUB' JUNAJPU.</l>
<lb /> <!-- potential div marker -->
<l>Xk'am kib'e kumal ri samajel.</l>
<l>Ta xeqaj k'ut pu b'e'al Xib'alb'a,</l>
<l>xuluxuj uchi kumuk.</l>
<l>xeqaj k'ut,</l>
<l>ta xe'el chi k'u apanoq chuchi' jal ja' siwanub'</l>
<space quantity="40" unit="chars" /><l>nu'siwan</l>
<space quantity="40" unit="chars" /><l>k'ulku siwan, ub'i' xe'ik'ow wi.</l>
<l>Xe'ik'ow chi k'ut chi upam jaljal ja' simaj,</l>
<l>mawi ajilan simaj;</l>
<l>xe'ik'ow wi mawi xetoq'otajik.</l>
<l>Ta xe'opon chi k'ut chi a',</l>
<space quantity="20" unit="chars" /><l>chi kik' a',</l>
<l>xe'ik'ow chiri' mawi xkukaj.</l>
<l>Xe'opon chi ja',</l>
<l>utukel puj chi ja';</l>
<l>mawi xech'akatajik, xawi xe'ik'ow chik.</l>
<lb /> <!-- potential div marker -->
<l>Ta xe'opon chi k'ut pa kajib' xalqat b'e,</l>
<l>k'a chiri' k'ut xech'akataj wi pu kajib' xalqat b'e:</l>
<l>jun kaqa b'e,</l>
<l>Jun k'ut q'eqa b'e,</l>
<space quantity="9" unit="chars" /><l>saqi b'e Jun,</l>
<l>Jun k'ut q'ana b'e;</l>
<l>kajib' b'e.</l>
<l>Are k'ut xch'aw ri q'eqa b'e:</l>
<l>-In kinik'amo,</l>
<l>in ub'e ajaw,- xch'aw ri b'e.</l>
<l>Chiri' k'ut xech'akataj wi,</l>
<l>are xkitaqej ri ub'e Xib'alb'a.</l>
<l>Ta xe'opon k'ut pa kipopob'al rajawal Xib'alb'a;</l>
<l>xecha'kataj chi k'ut chiri'.</l>
<l>Are nab'e kub'ulel ri xa poy,</l>
<space quantity="22" unit="chars" /><l>xa ajam che' kawutalik kumal Xib'alb'a.</l>
<l>Are k'ut nab'e xkiq'ijila:</l>
<l>-Q'ala, Jun Kame! Xecha' chi re ri poy.</l>
<l>-Q'ala, Wuqub' Kame! Xecha' chik chi re ri ajam che'.</l>
<l>Ma k'u xecha'kowik.</l>
<l>K'ate k'ut xejumujub' rajawal Xib'alb'a chi tze',</l>
<l>xa kejumin chik chi tze' konojel ajawab' rumal xech'akomajik.</l>
<l>Chi kik'ux xkich'ak ri Jun Junahpu,</l>
<space quantity="23" unit="chars" /><l>Wuqub' Junajpu,</l>
<l>Xetze'n na,</l>
<l>k'ate k'ut xech'aw chik Jun Kame,</l>
<space quantity="24" unit="chars" /><l>Wuqub' Kame:</l>
<l>-Utz b'a la, mixixulik!</l>
<l>chuweq chiqasaj uwach ib'ate,</l>
<space quantity="16" unit="chars" /><l>ipachq'ab'.- Xe'uchax k'ut.</l>
<l>-Kixku'loq chuwi qatem.- Xe'ucha'xik.</l>
<l>Utukel k'u k'atanalaj ab'aj kitem xya'ik,</l>
<l>xek'at chi k'ut chuwi tem,</l>
<l>qitzij wi xepisk'alij chik chuwi tem,</l>
<l>mawi xeyakamarik.</l>
<l>Qitzij wi xewalejij,</l>
<l>xk'at kiku'libal.</l>
<l>K'ate k'ut xetze'n chik Xib'alb'a,</l>
<l>xepichicharik chi tze',</l>
<l>xwinaqirije'ik ukumatz tze' chi kik'ux,</l>
<l>chi kikik'ib',</l>
<l>chi kib'aq ib';</l>
<l>chi tze' konojel rajawal Xib'alb'a.</l>
<l>-Xa jix chi ja!</l>
<l>we chib'eya'oq ichaj,</l>
<space quantity="15" unit="chars" /><l>isik'</l>
<l>chi warab'al.- Xe'uchax k'ut.</l>
<lb /> <!-- potential div marker -->
<l>K'ATE K'UT XE'OPONIK PA Q'EQUMA JA,</l>
<lb /> <!-- potential div marker -->
<l>utukel q'equm upam chi ja.</l>
<l>Ta xkik'am k'ut kina'oj Xib'alb'a:</l>
<l>-Xa keqapusu chuweq,</l>
<l>xa lab'e jusu,</l>
<l>jusu kekamik rumal ri qetz'ab'al</l>
<space quantity="19" unit="chars" /><l>ri qachajib'al.- Kecha' k'u ri Xib'alb'a chi kib'il kib'.</l>
<l>Are k'u ri kichaaj xa k'olok'ik cha,</l>
<l>Saqi toq' ub'i' ri chaaj,</l>
<l>uchaaj Xib'alb'a.</l>
<l>Xa juq'ul kichaaj,</l>
<l>xa jusuk' chiyojyox b'aq;</l>
<l>chik'ow wi ri kichaaj Xib'alb'a.</l>
<l>Xe'ok k'ut ri Jun Junajpu,</l>
<space quantity="14" unit="chars" /><l>Wuqub' Junajpu chi upam ri Q'equma Ja.</l>
<l>Ta xb'ekuya'oq kichäj;</l>
<l>xa jun kichäj tzijom chik,</l>
<l>xel ruk' Jun Kame,</l>
<space quantity="9" unit="chars" /><l>Wuqub' Kame;</l>
<l>ruk' jujun kisik' xawi tzijon chik,</l>
<l>xel kuk' ajawab',</l>
<l>ta xb'ekuya'oq kuk' ri Jun Junajpu,</l>
<space quantity="23" unit="chars" /><l>Wuqub' Junajpu.</l>
<l>E ch'okochoj chi uloq pa q'equm,</l>
<l>ta xopon ri ya'ol kichäj</l>
<space quantity="13" unit="chars" /><l>ruk' kisik'.</l>
<l>kajuljut ri chäj xok apanoq:</l>
<l>ri kichäj e kitzija,</l>
<l>ri jujun kisik'</l>
<l>-Je chulkiya' chi saqirik.</l>
<l>Mawi chik'isik;</l>
<l>xawi xere uwach chulkimolob'a! kecha' ajawab' chi we.-</l>
<l>Xe'uchaxik.</l>
<l>Xech'akataj k'ut:</l>
<l>xkik'is ri chäj,</l>
<l>xkik'is k'u ri sik', xb'eya'o chi ke.</l>
<lb /> <!-- potential div marker -->
<l>Tzatz k'u ri utijob'al Xib'alb'a,</l>
<l>k'ya molaj chi tijob'al:</l>
<l>are unab'e ri Q'equma Ja;</l>
<l>utukel q'equm upam.</l>
<l>Ukab' chi k'ut Xuxulim Ja, ub'i';</l>
<l>tzatz chi tew upam,</l>
<l>saq xuruxuj,</l>
<l>saq k'arakoj</l>
<l>chi xurulaj tew chok uloq chi upam.</l>
<l>Rox chi k'ut B'alam Ja ub'i;</l>
<l>utukel b'alam k'o chi upam.</l>
<l>keq'ichowik,</l>
<l>keb'uchuwik chi matat,</l>
<l>kech'ikitit, ke'etzapim b'alam pa ja.</l>
<l>Sotz'i ja ub'i' ukaj utijob'al;</l>
<l>utukel sotz' upam chi ja.</l>
<l>ketzitzotik,</l>
<l>ketz'itilajik;</l>
<l>keropop pa ja,</l>
<l>e tzapim sotz',</l>
<l>maja b'i ke'el wi.</l>
<lb /> <!-- potential div marker -->
<l>Ro'o chi k'ut Chayim Ja, ub'i';</l>
<l>utukel cha k'o chi upam,</l>
<l>saqleloj re chi cha,</l>
<l>chi tzininik,</l>
<l>chi yojojik chiri' pa ja.</l>
<l>Kinab'e utijob'al Xib'alb'a,</l>
<l>ma k'u xe'ok ri Jun Junajpu,</l>
<space quantity="16" unit="chars" /><l>Wuqub' Junajpu chi upam,</l>
<l>xa ub'ixik apanoq ub'i' tijob'al ja.</l>
<lb /> <!-- potential div marker -->
<l>Ta xe'ok k'u apanoq Jun Junajpu,</l>
<space quantity="20" unit="chars" /><l>Wuqub' Junajpu chuwach Jun Kame,</l>
<space quantity="43" unit="chars" /><l>Wuqub' Kame:</l>
<l>-Apa k'o wi ri nusik'?</l>
<l>a on k'o wi ri nuchäj xb'eya'oq chi wech xq'eq? Xuchax k'ut.</l>
<l>-Xqaq'iso, at ajaw.-</l>
<l>-Utz b'a la,</l>
<l>wakamik b'a la xk'is iq'ij,</l>
<l>kixkamik,</l>
<l>xkisachik,</l>
<l>xkiqaq'up puch.</l>
<l>Waral xchiwewaj wi iwach:</l>
<l>kixpusik.- Xcha' Jun Kame,</l>
<space quantity="17" unit="chars" /><l>Wuqub' Kame.</l>
<l>Ta xepus k'ut,</l>
<l>xemuq k 'ut,</l>
<l>chi pusb'al chaaj, ub'i xemuq wi.</l>
<l>Xq'at ujolom ri Jun Junajpu,</l>
<l>xa unimal xmuqik ruk' ri uchaq'.</l>
<l>-Chi ya' ri ujolom xo'l che',</l>
<l>ri tikil pa b'e.- Xcha' k'ut Jun Kame,</l>
<space quantity="29" unit="chars" /><l>Wuqub' Kame.</l>
<l>Ta xb'ekuya'oq ujolom xo'l che',</l>
<l>ta xwachin k'u ri che'.</l>
<l>Maja b'i uwach,</l>
<l>maja ch'oko ri ujolom ri Jun Junajpu chuxo'l che'.</l>
<l>Are k'u ri tzima kojcha' chi re wakamik</l>
<l>-ujolom Jun Junajpu- chucha'xik.</l>
<lb /> <!-- potential div marker -->
<l>Ta xumayjaj k'ut Jun Kame,</l>
<space quantity="17" unit="chars" /><l>Wuqub' Kame uwach ri che',</l>
<l>jumaj k'olok'aq uwach</l>
<l>ma k'u q'alaj k'o chi wi ri ujolom Jun Junajpu:</l>
<l>xa junam chik uwach ruk' uwach tzima.</l>
<l>Kurilo ronojel Xib'alb'a,</l>
<l>ta chulkikayij.</l>
<l>Nim uk'oje'ik ri che' xux chi kik'ux,</l>
<l>rumal jusu xub'anik,</l>
<l>ta xok ujolom Jun Junajpu chuxo'l.</l>
<l>Xecha' k'u ri Xib'alb'a chi kib'il kib':</l>
<l>-Ma k'o ma ch'upuwik ri uwach,</l>
<l>ma k'o nay puma ok apanoq chuxe' che'.-Xecha';</l>
<space quantity="33" unit="chars" /><l>xkiq'ataj kib',</l>
<space quantity="33" unit="chars" /><l>xkiq'il kib' Xib'alb'a Konojel.</l>
<l>Ma k'u q'alaj chi ri ujolom Jun Junajpu,</l>
<l>xa junamatal chik ruk' uwach che', ri tzima ub'i' xuxik.</l>
<l>Nim k'ut utzijoxik.</l>
<lb /> <!-- potential div marker -->
<l>Xuta' jun q'apoj.</l>
<l>Wa k'ute xchiqab'ij roponik.</l>
<lb /> <!-- potential div marker -->
<l>WA CHI K'UTE UTZIJOXIK JUN Q'APOJ,</l>
<lb /> <!-- potential div marker -->
<l>ume'al jun ajaw, Kuchumakik' ub'i'.</l>
<lb /> <!-- potential div marker -->
<l>Are k'ut ta xuta' jun q'apoj,</l>
<l>ume'al jun ajaw,</l>
<l>Kuchumakik' ub'i' uqajaw.</l>
<l>Xkik' k'ut ub'i' ri q'apoj.</l>
<l>Ta xuta k'ut utzijoxik ri uwach che',</l>
<l>ta chitzijox chik rumal uqajaw.</l>
<l>Chumayij k'ut ta chitzijoxik</l>
<l>-Ma kina'ojwila ri che' kab'ixik?</l>
<l>qitzij kus uwach kacha'</l>
<space quantity="17" unit="chars" /><l>kanuta'o.- Xcha' k'ut.</l>
<lb /> <!-- potential div marker -->
<l>K'ate xb'ek xa utukel,</l>
<l>xopon k'ut chuxe' che' tikil,</l>
<l>chi pusb'al chaaj tikil wi.</l>
<l>-Jiya'! Naki pe uwach wa'e che'?</l>
<l>Maki pa kus chiwachin wa che'?</l>
<l>Ma kikam taj,</l>
<l>ma kisach taj,</l>
<l>la k'i ta xchinch'up junoq.-Xcha' k'u ri q'apoj.</l>
<l>Ta xch'aw k'ut ri b'aq k'o ula xo'l che':</l>
<l>-Naki pa karayij chi re ri xa b'aq</l>
<l>ri k'olok' oxinaq chu q'ab' taq che'? Xcha' ri ujolom Jun Junajpu</l>
<l>ta xch'awik chi re ri q'apoj.</l>
<l>-Ma karayij? Xucha'xik.</l>
<l>-Kanurayij! Xcha' k'ut ri q'apoj.</l>
<l>-Utz b'a la, chalikib'a uloq ri awikiq'ab,</l>
<l>Wila na.- Xcha' ri b'aq.</l>
<l>-We! Xcha' k'u q'apoj,</l>
<l>xulikib'a aq'anoq uwikiqab' chuwach b'aq.</l>
<l>K'ate k'ut chi pitz kab'an uchub' b'aq,</l>
<l>ta xpetik taqal k'ut puq'ab' q'apoj.</l>
<l>Ta xril k'ut upuq'ab',</l>
<l>jusuk' xunik'oj,</l>
<l>ma k'u ja b'i uchub' b'aq puq'ab'.</l>
<l>-Xa retal mixnuya' cha we ri nuchub',</l>
<space quantity="29" unit="chars" /><l>nuk'axaj.</l>
<l>Are ri nujolom maja b'i kachokon chi wi,</l>
<l>xa b'aq,</l>
<l>maja b'i chi uch'aq',</l>
<l>Xawi k'eje ujolom we ki nim ajaw:</l>
<l>xa utyojil utz wi uwach.</l>
<l>are k'ut ta chikamik, chuxib'ij chi rij winaq rumal ub'aqil.</l>
<l>K'eje k'ut xa uk'ajol k'eje ri uchub',</l>
<space quantity="31" unit="chars" /><l>uk'axaj,</l>
<space quantity="31" unit="chars" /><l>uk'oje'ik we uk'ajol ajaw;</l>
<l>we puch uk'ajol na'ol,</l>
<space quantity="16" unit="chars" /><l>ajuchan.</l>
<l>Xmachisach wi,</l>
<l>chib'ek</l>
<l>chitz'aqatajik,</l>
<l>mawi chupel</l>
<l>ma pu ma'ixel uwach ajaw,</l>
<space quantity="20" unit="chars" /><l>achij na'ol,</l>
<space quantity="20" unit="chars" /><l>ajuchan.</l>
<l>Xaxi chikanajik ume'al,</l>
<space quantity="16" unit="chars" /><l>uk'ajol.</l>
<l>Ta chuxoq!</l>
<l>K'eje mixnub'an chawe.</l>
<l>Kataq'an k'ut chila' chuwach ulew.</l>
<l>Mawi kakamik,</l>
<l>katok pa tzij.</l>
<l>Ta chuxoq!</l>
<l>Xcha' ri ujolom Jun Junajpu,</l>
<space quantity="16" unit="chars" /><l>Wuqub' Junajpu.</l>
<l>Xawi kina'oj ta xkib'ano,</l>
<l>are utzij Jun Raqan,</l>
<space quantity="10" unit="chars" /><l>Ch'ipi Kaqulja,</l>
<space quantity="10" unit="chars" /><l>Raxa Kaqulja chi kech.</l>
<lb /> <!-- potential div marker -->
<l>K'eje k'u utzalijik chik q'apoj chi rochoch,</l>
<l>k'ya pixab' xb'ix chi rech.</l>
<l>Jusu k'u xwinaqir ral chi upam rumal ri xa chub'.</l>
<l>Are k'ut kiwinaqirik Junajpu,</l>
<space quantity="21" unit="chars" /><l>Xb'alanke.</l>
<l>Ta xopon k'ut chi rochoch ri q'apoj,</l>
<l>xtz'aqat k'ut waqib' ik'.</l>
<l>Ta xnawachil rumal uqajaw,</l>
<l>ri Kuchumakik' ub'i' uqajaw.</l>
<l>K'ate puch unatajik q'apoj rumal uqajaw</l>
<l>ta xil ri ral k'o chik.</l>
<l>Ta xkikuch k'ut kina'oj konojel ajawab',</l>
<space quantity="32" unit="chars" /><l>Jun Kame,</l>
<space quantity="32" unit="chars" /><l>Wuqub' Kame ruk' ri Kuchumakik':</l>
<l>-Are ri nume'al k'o chiral, ix ajawab',</l>
<l>xa ujoxb'al.- Xcha' k'u ri Kuchumakik'.</l>
<l>Ta xoponik kuk' ajawab'.</l>
<l>-Utz b'a la,</l>
<l>chak'oto uchi' ri.</l>
<l>Ta ma kub'ij chi pus k'ut,</l>
<l>chi najt chib'epusu' wi.-</l>
<l>Utz b'a la, alaq ajawab'.- Xcha' k'ut.</l>
<l>k'ate k'ut xutz'onoj chi rech ume'al:</l>
<l>-Apa ajchoq'e ri awal, k'o chapam at nume'al? Xcha' k'ut.</l>
<l>-Maja b'i wal, lal nuqajaw;</l>
<l>maja b'i achij, weta'm uwach.- Xcha' k'ut.</l>
<l>-Utz b'a la, qitzij wi chi at joxol!</l>
<l>Che'k,</l>
<l>chipusu, ix ajpop achij.</l>
<l>Chik'ama' uloq ri uk'ux chi upam tzel.</l>
<l>Chikik'ololej ajawab' wakamik.- Xe'uchax k'ut ri tukur.</l>
<l>E kajib' ta xeb'ek:</l>
<l>kitik'em ri tzel ta xeb'ek,</l>
<l>kich'elem ri q'apoj,</l>
<l>kuka'm ri saqi tok'</l>
<space quantity="4" unit="chars" /><l>pusb'al re.</l>
<l>-Mawi chutzinik kinikamisaj ix samajel rumal mawi nujoxb'al.</l>
<l>Ri k'o chi nupam xaqi xwinaqirik,</l>
<l>xere xb'e numayjaj ri ujolom Jun Junajpu,</l>
<l>k'o chi pusb'al chaaj.</l>
<l>K'ek'e ta k'ut!</l>
<l>Mawi kipus, ix samajel! Xcha' ri q'apoj ta xch'awik.</l>
<l>-Naki pa xchiqakoj uk'exel ri' k'ux?</l>
<l>Mixb'ix uloq rumal aqajaw:</l>
<l>Chik'am uloq ri uk'ux</l>
<l>xchikitzololej ajawab',</l>
<l>xchikitzaqix taj,</l>
<l>xchikijunamwachij utz'aqik.</l>
<l>Chanim chik'ama' uloq pa tzel,</l>
<l>chik'olob'a qajoq uk'ux chi upam tzel.</l>
<l>Ma pa mixojuchax uloq!</l>
<l>Naki la k'ut xchiqaya' pa tzel?</l>
<l>Kaqaj ta nab'ek ma ta katkamik.- Xecha' k'u ri samajel.</l>
<l>- Utz b'a la!</l>
<l>mawi kech ri k'ux; ta chuxoq!</l>
<l>ruk' mawi waral iwochoch chuxik,</l>
<l>ma k'u xa chich'ij winaq chi kamik.</l>
<l>K'ate qitzij iwech ri qitzij joxol.</l>
<l>K'ate nay pu rech Jun Kame,</l>
<space quantity="18" unit="chars" /><l>Wuqub' Kame;</l>
<l>xa kik',</l>
<l>xa jolomax rech.</l>
<l>Ta chuxoq: are chik'at chuwach</l>
<l>mawi are ri k'ux chik'at chuwach, ta chuxoq!</l>
<l>Chikojo ri uwach che'.- Cha' k'ut ri q'apoj.</l>
<l>Kaq k'ut uwa'l ri che' xelik,</l>
<l>xk'ul pa tzel;</l>
<l>k'ate puch xuwon rib',</l>
<l>k' olokik xuxik;</l>
<l>uk'exel uk'ux ta yitz' chi k'ut uwa'l kaq che'.</l>
<l>K'eje ri kik' uwa'l che' xelik uk'exel ukik'el.</l>
<l>Ta xuk'olo chila' ri kik' chi upam ri uwa'l kaq che';</l>
<l>k'eje k'u ri kik' rij xuxik</l>
<l>kaqlujluj chik k' olom chi pa tzel.</l>
<l>Ta xq'up k'ut ri che' rumal q'apoj.</l>
<l>Ch'u'j kaq che', chucha'xik.</l>
<l>Are k'u ri kik' xub'ina'j rumal kik' jolomax, chucha'xik.</l>
<l>-Chila' k'ut kixloq' ox wi,</l>
<l>chuwach ulew k'o iwech chuxik.- Xcha' k'ut chi ke ri tukur.</l>
<l>-Utz b'a la, at q'apoj!</l>
<l>xqab'e b'a</l>
<l>qawab'a aq'anoq.</l>
<l>Xa qab'in apanoq,</l>
<l>oj na qaya'ixtaj uwa uk'exewach ak'ux chi kiwach ajawab'.</l>
<l>Xecha' k'ut ri</l>
<l>samajel.</l>
<l>Ta xopon k'ut chi kiwach ajawab',</l>
<l>ketzelewachin konojel:</l>
<l>-Mawi xutzinik? Xcha' k'ut Jun Kame.</l>
<l>-Mixutzinik, ix ajawab'.</l>
<l>Wa na k'u uk'ux xe k'o pa tzel.-</l>
<l>Utz b'a la, wila k'ut.- Xcha' k'u ri Jun Kame.</l>
<l>Ta xuchuyej k'u aq'anoq,</l>
<l>katurur rij chi komaj,</l>
<l>kaqlujluj rij chi kik'.</l>
<l>- Utz chi lu' uwach q'aq',</l>
<l>chiya' chuwi q'aq'.- Xcha' k'ut Jun Kame.</l>
<l>k'ate puch xkichaq'ij chuwi q'aq';</l>
<l>k'ok' k'ut xkina' Xib'alb'a.</l>
<l>Xe k'isyakataj uloq konojel,</l>
<l>xech'ike chuwi:</l>
<l>qitzij chi kus xkina'o ri usib'el kik'.</l>
<lb /> <!-- potential div marker -->
<l>Are k'ut e ch'ikichoj wi kanoq, ta xeb'e ri tukur,</l>
<space quantity="39" unit="chars" /><l>e wab'ay rech q'apoj.</l>
<l>Xukiya' aq'anoq chi jul chuwi ulew.</l>
<l>Xtzalij chi k'u qajoq ri wab'anel.</l>
<l>K'eje k'ut xech'akataj wi rajawal Xib'alb'a ri'</l>
<l>rumal q'apoj xemoywachixik konojel.</l>
<lb /> <!-- potential div marker -->
<l>ARE K'UTE K'O RI UCHUCH JUN B'ATZ',</l>
<space quantity="24" unit="chars" /><l>JUN CHOWEN,</l>
<lb /> <!-- potential div marker -->
<l>ta xul ri ixoq, Xkik' ub'i'.</l>
<lb /> <!-- potential div marker -->
<l>Ta xul k'ut ri ixoq Xkik' ruk' ri uchuch Jun B'atz',</l>
<space quantity="41" unit="chars" /><l>Jun Chowen,</l>
<l>xk'o loq ral chi upam;</l>
<l>xa sqaqi'n chik mawi keyakeyik ri Junajpu,</l>
<space quantity="34" unit="chars" /><l>Xb'alanke kib'i'.</l>
<l>Ta xul k'u ri ixoq chi re ri ati't,</l>
<l>xcha' k'u ri ixoq chi re ri ati't:</l>
<l>-Mixinulik, lal chichu';</l>
<l>in alib' la,</l>
<l>in puch alk'wal la,</l>
<l>lal chichu'.- Xcha', ta xok uloq ruk' ri ati't.</l>
<l>-Apa katpe wi uloq?</l>
<l>K'o chi pa ri wal!</l>
<l>Ma pa xekamik chi Xib'alb'a?</l>
<l>E k'u ka'ib' kanoq ketal,</l>
<space quantity="13" unit="chars" /><l>kitzijel puch: Jun B'atz',</l>
<space quantity="28" unit="chars" /><l>Jun Chowen kib'i'.</l>
<l>We awila katpe wi?</l>
<l>Katel ub'ik! Xuchax ri q'apoj rumal ati't.</l>
<l>-Xere la qitzij wi chi in alib' la,</l>
<l>xk'o na re in k'o wi.</l>
<l>Rech Jun Junajpu wa' uka'm,</l>
<l>e k'aslik!</l>
<l>Mawi e kaminaq ri Jun Junajpu,</l>
<space quantity="18" unit="chars" /><l>Wuqub' Junajpu;</l>
<l>xa uk'utb'al rib' saq mixkib'ano, lal walib'.</l>
<l>K'eje k'ut iwila ta chi loq uwach ri uka'm.- Xucha'xik ri ati't.</l>
<lb /> <!-- potential div marker -->
<l>Are k'ut keq'aq'al ri Jun B'atz',</l>
<space quantity="22" unit="chars" /><l>Jun chowen.</l>
<l>Xa su,</l>
<l>xa b'ix kakib'ano,</l>
<l>xa tz'ib'anik</l>
<l>xa pu k'otonik kichakij chi juta q'ij.</l>
<l>Are k'ut kub'ul wi uk'ux ri ati't.</l>
<l>Xcha' chi k'ut ati't:</l>
<l>-Xmakawaj wi at ta walib'.</l>
<l>Xa ajoxb'al ri k'o chapam,</l>
<l>jat k'axtok!</l>
<l>Xekam wi wal, kab'ij.- Xcha' chi k'ut ri ati't.</l>
<l>-Qitzij ib'a re wa' kanub'ij:</l>
<l>Utz b'a la at walib' kanuta'o .</l>
<l>Jat b'a la I</l>
<l>jak'ama' qecha' wi,</l>
<l>chi qiwa'ej.</l>
<l>Ja jach'a jun chi nima k'at chipetik.</l>
<l>At na k'u walib' kanuta'o.- Xuchax k'ut ri q'apoj.</l>
<l>-Utz b'a la.- Xcha' k'ut.</l>
<l>K'ate puch ta xb'ek pa ab'ix.</l>
<l>K'o wi kab'ix ri Jun B'atz',</l>
<space quantity="17" unit="chars" /><l>Jun Chowen;</l>
<l>jokam ub'e'l kumal,</l>
<l>xutaqej k'ut q'apoj,</l>
<l>xopon puch chiri' pa ab'ix.</l>
<l>Xa k'u ju wi ri ab'ix,</l>
<l>xma k'o chi wi uka wi</l>
<space quantity="15" unit="chars" /><l>rox wi,</l>
<l>xuwachela'm wi' uwach chi ju wi.</l>
<l>Ta xk'is k'ut uk'ux ri q'apoj:</l>
<l>-Kil la in makol,</l>
<space quantity="8" unit="chars" /><l>in k'asb'ol.</l>
<l>Apa xchink'am wi ri jun k'at echa' kab'ixik? Xcha' k'ut.</l>
<l>K'ate puch usik'ixik chajal echa' rumal:</l>
<l>-Ta tul wa uloq,</l>
<l>ta tul tak'aloq Xtoj,</l>
<space quantity="16" unit="chars" /><l>Xq'anil,</l>
<space quantity="16" unit="chars" /><l>Xkakaw,</l>
<space quantity="16" unit="chars" /><l>Ix pu Tziya.</l>
<space quantity="16" unit="chars" /><l>At chajal re kecha' Jun B'atz',</l>
<space quantity="36" unit="chars" /><l>Jun Chowen.- Xcha' ri q'apoj.</l>
<lb /> <!-- potential div marker -->
<l>Ta xuk'am k'ut ri tzamiy,</l>
<l>utzamiyal uwi' jal,</l>
<l>xub'oq aq'anoq,</l>
<l>mawi xujach' ri jal.</l>
<l>Chikaw k'ut ri jal echa' pa k'at,</l>
<l>xq'axinik ri nima k'at.</l>
<l>Ta xpe k'ut ri q'apoj,</l>
<l>xa k'u chikop xeqan ri k'at ta xpetik,</l>
<l>xb'ekiya' ukoq xukut ja,</l>
<l>k'eje ri reqan xoponik xril ri ati't.</l>
<l>K'ate puch ta xril ri ati't ri echa jun chi nima k'at.</l>
<l>-Apa mixpe wi ri echa awumal?</l>
<l>mixe'aqalab'a wi,</l>
<l>we mixk'is ak'am uloq ri qab'ix?</l>
<l>Chib'e na wila! Xcha' ri ati't.</l>
<l>Ta xb'e puch</l>
<l>xb'erila ri abix.</l>
<l>Xawi xere k'o wi ri ju wi ab'ix,</l>
<l>xawi k'u xere q'alaj uk'olib'al k'at chuxe'.</l>
<l>Anim chi k'ut xpe ri ati't,</l>
<l>xul chi k'ut chi rochoch,</l>
<l>xcha' chi k'ut chi re ri q'apoj:</l>
<l>-Xere wi retal ri.</l>
<l>Qitzij wi chi at walib'!</l>
<l>Chiwil china ab'anoj!</l>
<l>Ri e k'o ri wi e nawinaq chik.- Xuchax k'ut q'apoj.</l>
<lb /> <!-- potential div marker -->
<l>ARE CHIK XCHIQATZIJOJ KALAXIK JUNAJPU,</l>
<space quantity="30" unit="chars" /><l>SXB'ALANKE.</l>
<lb /> <!-- potential div marker -->
<l>Are k'ut kalaxik wa'e xchiqab'ij:</l>
<l>ta xuriq uq'ij kalaxik,</l>
<l>ta xalan puch ri q'apoj, Xkik' ub'i'.</l>
<l>Ma k'u xuwachij ati't ta xe'alaxik;</l>
<l>lib'aj chi' xeyake'ik e ka'ib' chi kalaxik, Junajpu,</l>
<space quantity="44" unit="chars" /><l>Xb'alanke kib'i'.</l>
<l>Pa juyub' xeyake wi.</l>
<l>Ta xe'ok k'ut pa ja ma k'u kewarik.</l>
<l>-Je'atzaqa uloq,</l>
<l>qitzij chach kichi'.- Xcha' ri ati't.</l>
<l>K'ate k'ut ta xeya' pa sanik,</l>
<l>kus k'u kiwaram chiri'.</l>
<l>Xe'el chi k'u chiri', xeya' chik chuwi k'ix.</l>
<l>Are ta k'ut xkaj Jun B'atz',</l>
<space quantity="17" unit="chars" /><l>Jun Chowen xekam ta chiri' pa sanik,</l>
<space quantity="28" unit="chars" /><l>xekam ta pu chuwi k'ix.</l>
<l>Xkaj rumal kichakimal,</l>
<space quantity="11" unit="chars" /><l>kikaq'wachib'al puch kumal Jun B'atz',</l>
<space quantity="38" unit="chars" /><l>Jun Chowen.</l>
<l>Mawi xek'ulax pa ja kumal kichaq' nab'ek,</l>
<l>xa mawi keta'm,</l>
<l>xawi k'u pa juyub' xek'iy wi.</l>
<lb /> <!-- potential div marker -->
<l>E k'u nima'q ajsu,</l>
<space quantity="16" unit="chars" /><l>ajb'ix ri Jun B'atz',</l>
<space quantity="26" unit="chars" /><l>Jun Chowen.</l>
<l>Xenimaqir k'ut,</l>
<l>nima k'axk'ol,</l>
<space quantity="5" unit="chars" /><l>ra'il xe'ik'ow wi,</l>
<l>xek'axk'ob'isaxik.</l>
<l>E nima'q etamanel chik xe'uxik.</l>
<l>Xawi xere e ajsu,</l>
<space quantity="10" unit="chars" /><l>e ajb'ix,</l>
<space quantity="10" unit="chars" /><l>e pu ajtzib'ab',</l>
<space quantity="10" unit="chars" /><l>ajk'ot xe'uxik.</l>
<l>Ronojel chutzin kumal.</l>
<l>Xa xketa'm wi xe'alaxik,</l>
<l>xa xenawinaq;</l>
<l>e pu uk'exel kiqajaw,</l>
<l>ri xeb'e chi Xib'alb'a.</l>
<l>Kaminaq wi kiqajaw.</l>
<l>E k'u nima'q etamanel ri Jun B'atz',</l>
<space quantity="25" unit="chars" /><l>Jun Chowen:</l>
<l>chi kik'ux ronojel nab'ek keta'm.</l>
<l>Ta xewinaqir ri kichaq'</l>
<l>ma k'u xel apanoq kinawikil rumal kikaqwachib'al.</l>
<l>Xa chi kij xqaj wi uyoq' kik'ux.</l>
<l>Mawi b'anoj xepoysaxik kumal ri Junajpu,</l>
<space quantity="32" unit="chars" /><l>Xb'alanke.</l>
<l>Xa k'u wub'anik chikib'ano juta q'ij.</l>
<l>Mawi keloq'oxik rumal ri kati't,</l>
<space quantity="22" unit="chars" /><l>Jun B'atz'</l>
<space quantity="22" unit="chars" /><l>Jun Chowen.</l>
<l>Mawi chiya' kiwa</l>
<l>xb'aninaq wa'im;</l>
<l>xe pu wa'inaq ri Jun B'atz',</l>
<space quantity="17" unit="chars" /><l>Jun Chowen ta kewulik.</l>
<l>Ma k'u keq'aq'arik,</l>
<space quantity="7" unit="chars" /><l>oyowarik,</l>
<l>xa chikikuyu.</l>
<l>Xere keta'm ri kik'oje'ik.</l>
<l>K'eje ri saq kakilo.</l>
<l>Kuk'a'm k'ut kitz'ikin ta ke'ulik juta q'ij,</l>
<l>chi kiti k'ut ri Jun B'atz',</l>
<space quantity="17" unit="chars" /><l>Jun Chowen.</l>
<l>Maja b'i naki la chiya' chi kech kikab'ichal ri Junajpu,</l>
<space quantity="48" unit="chars" /><l>Xb'alanke.</l>
<l>Xa k'u su,</l>
<l>xa pu b'ix chikib'ano Jun B'atz',</l>
<space quantity="22" unit="chars" /><l>Jun Chowen.</l>
<l>Ta xe'ul chi puch ri Junajpu,</l>
<space quantity="21" unit="chars" /><l>Xb'alanke,</l>
<l>maja b'i chik kitz'ikin kuk'a'm,</l>
<l>xe'ok uloq.</l>
<l>Xq'aq'ar k'u ri ati't:</l>
<l>-Naki pa rumal maja b'i chi tz'ikin iwuk'a'm? Xe'uchax k'ut ri Junajpu,</l>
<space quantity="63" unit="chars" /><l>Xb'alanke.</l>
<l>-Are wi, ix qati't,</l>
<l>xa mixetanatob' qatz'ikin chuwi che'.- Xcha' k'ut.</l>
<l>-Ma k'u ja b'i chaq'an chuwi che' chi kech, ix qati't!</l>
<l>Chiqaj ta pu ri qatz keb'e ta quk',</l>
<l>chib'eta kiqasaj uloq ri tz'ikin.- Xecha' k'ut.</l>
<l>-Utz b'a la, kojb'e iwuk' saqirik! Xecha' k'u ri katz,</l>
<l>ta xech'akowik</l>
<l>xk'aminaq k'ut kina'oj kikab'ichal</l>
<l>chi rech kich'akik Jun B'atz',</l>
<space quantity="19" unit="chars" /><l>Jun Chowen.</l>
<l>-Xa qatzolq'omij kik'oje'ik!</l>
<l>E upam qatzij.</l>
<l>Ta chuxoq rumal nima k'axk'ol mixkib'an chi qe.</l>
<l>Xojkam taj,</l>
<l>xojsach taj puch xkaj ri oj,</l>
<space quantity="22" unit="chars" /><l>kichaq'.</l>
<l>K'eje ri ala xojpe wi uloq chi kik'ux.</l>
<l>K'eje k'ut keqach'ak wi,</l>
<l>xa retal chiqab'ano! Xecha' chi kib'il kib'.</l>
<lb /> <!-- potential div marker -->
<l>TA XEB'E K'UT CHILA' CHUXE' CHE',</l>
<space quantity="28" unit="chars" /><l>Q'ANTE' UB'I';</l>
<lb /> <!-- potential div marker -->
<l>kachb'ilan k'u ri katz ta xeb'ek.</l>
<l>Xkitik'ib'a chi k'ut wub'anik.</l>
<l>Mawi ajilan chi tz'ikin chuwi che'</l>
<l>kech'ititik;</l>
<l>xemayjan k'ut ri katz ta xkil ri tz'ikin.</l>
<l>Are k'u ri tz'ikin maja b'i junoq xqaj uloq chuxe' che'.</l>
<l>-Ri qatz'ikin e mawi keqaj uloq.</l>
<l>Xa jixqasaj uloq! Xecha' k'ut chi re katz.</l>
<l>-Utz b'a la! Xecha' k'ut.</l>
<lb /> <!-- potential div marker -->
<l>K'ate puch xe'aq'anik chuwi che'.</l>
<l>Xnimar k'ut ri che',</l>
<l>xsipoj upam.</l>
<l>K'ate k'ut xeraj qaj uloq;</l>
<l>ma k'u utz chik kiqajik uloq chuwi che' Jun B'atz',</l>
<space quantity="40" unit="chars" /><l>Jun Chowen.</l>
<l>Xecha' k'u uloq chuwi che':</l>
<l>-Jupa cha kojuchanik, ix qachaq'?</l>
<l>Toqob' qawach!</l>
<l>Are ri che' kaxib'in chik kaqilo, ix qachaq'.- Xecha' uloq chuwi</l>
<l>che'.</l>
<l>Xecha' k'u ri Junajpu,</l>
<space quantity="14" unit="chars" /><l>Xb'alanke:</l>
<l>-Chikira' iwex,</l>
<l>chixima' xe ipam;</l>
<l>najtik utza'm,</l>
<l>chijureje' chi wij;</l>
<l>k'ate k'ut utz ib'inik.- Xe'uchax chik kumal kichaq'.</l>
<l>-We! Xecha' k'ut.</l>
<l>Ta xkijurub'a k'ut utza'm kito'k,</l>
<l>xa pu jusu kije' chi xuxik;</l>
<l>xa k'oy xkiwachib'ej chik.</l>
<l>K'ate k'ut xeb'e chuwi taq che' ch'uti juyub'</l>
<space quantity="32" unit="chars" /><l>nima juyub',</l>
<l>xeb'ek pa taq k'ichelaj,</l>
<l>kewojon chik,</l>
<l>kisilaj chik chuq'ab' taq che'.</l>
<l>K'eje k'ut kich'akatajik Jun B'atz',</l>
<space quantity="25" unit="chars" /><l>Jun Chowen kumal Junajpu,</l>
<space quantity="42" unit="chars" /><l>Xb'alanke;</l>
<l>Xa rumal kinawal ta xkib'ano.</l>
<lb /> <!-- potential div marker -->
<l>Ta xe'opon k'ut chi kochoch;</l>
<l>xecha' k'ut xe'oponik ruk' kati't</l>
<space quantity="22" unit="chars" /><l>ruk' pu kichuch:</l>
<l>-Ix qati't, naki la mixkik'ulwachij ri qatz,</l>
<l>xa rax kiwach, mixeb'ek</l>
<l>k'eje ri e chikop chik.- Xecha' k'ut.</l>
<l>-We naki la mixib'an chi ke iwatz,</l>
<l>mixiniq'alab'a'</l>
<l>mi pu xinich'ikib'a'.</l>
<l>Ma ta k'eje xib'an chi ke iwatz, ix wi.- Xcha' ri ati't chi kech Junajpu,</l>
<l>Xb'alanke.</l>
<lb /> <!-- potential div marker -->
<l>Xecha' chi k'ut chi re kati't:</l>
<l>-Mixb'isonik, ix qati't,</l>
<l>xchiwil chik kiwach ri qatz,</l>
<l>xke'ulik.</l>
<l>Xere chi k'ut utijowik wa chi we, ix qati't:</l>
<l>laq'i mixtze'nik</l>
<l>qatija na kiq'ij.- Xecha' k'ut.</l>
<l>K'ate puch xkitik'ib'a su'anik,</l>
<l>Junajpu k'oy xkisu'aj.</l>
<l>K'ate puch xeb'ixanik,</l>
<space quantity="11" unit="chars" /><l>xesu'anik,</l>
<space quantity="11" unit="chars" /><l>xeq'ojomanik</l>
<l>ta uk'amik ri kisu',</l>
<space quantity="14" unit="chars" /><l>kiq'ojom.</l>
<l>Ta xkub'e puch ri kati't kuk'.</l>
<l>Ta xesu'anik.</l>
<space quantity="3" unit="chars" /><l>xesik'ix pa su',</l>
<space quantity="3" unit="chars" /><l>pa b'ix,</l>
<l>ta xub'ina'j ri Junajpu k'oy, ub'i' su'.</l>
<l>Ta xe'ok k'u uloq ri Jun B'atz',</l>
<space quantity="21" unit="chars" /><l>Jun Chowen,</l>
<l>kexajowik ta xe'ulik.</l>
<l>K'ate puch ta xmuq'un ri ati't,</l>
<l>itzel kiwach xril ati't,</l>
<l>ta xtze'nik,</l>
<l>mawi xukuy utze' ati't.</l>
<l>Xa k'u jusu xeb'ek,</l>
<l>mawi xil chi kiwach.</l>
<l>Keyakatik xeb'e pa k'echelaj.</l>
<l>-Naki pa chib'ano, ix qati't?</l>
<l>Xa kajmul xchiqatijo,</l>
<l>xa oxmul chik xkeqasik'ij pa su',</l>
<space quantity="26" unit="chars" /><l>pa b'ix;</l>
<lb /> <!-- potential div marker -->
<l>kichikuyu itze'.</l>
<l>Qatija chi na! Xecha' chik Junajpu,</l>
<space quantity="27" unit="chars" /><l>Xb'alanke.</l>
<l>K'ate xesu'an chik,</l>
<l>ta xe'ok chi uloq,</l>
<l>kexajow chik xe'ul chik</l>
<l>chi unik'ajal uwa ja.</l>
<l>Xawi kukus kakib'ano,</l>
<l>xawi kakitaqchi'j ri kati't chi tze'.</l>
<l>Lib'aj chi' xtze'n chi ri kati't,</l>
<l>qitzij tze'b'al kiwach ri k'oy chi xiririk xe kipam,</l>
<space quantity="31" unit="chars" /><l>chi chilita je pu chuchi kik'ux.</l>
<l>Ta xe'ok uloq are k'ut k'i chu tze'j ati't.</l>
<l>K'ate xeb'e chik pa taq juyub'</l>
<l>-Naki pa chiqab'ano, ix qati't?</l>
<l>xere chi wa roxmul chik xchiqatijo.- Xcha' ri Junajpu,</l>
<space quantity="46" unit="chars" /><l>Xb'alanke.</l>
<l>Xesu'an chik,</l>
<l>xe'ul chik,</l>
<l>kexajowik.</l>
<l>Xa k'u chukuyuka utze' ri kati't.</l>
<l>Xe'aqan k'u uloq chuq'atanaj tz'aq.</l>
<l>Kaq ruxruj uchi' taq kiwach,</l>
<l>mutzuma'q kichi',</l>
<l>chi k'imal kichi',</l>
<space quantity="11" unit="chars" /><l>kiwach,</l>
<l>makama chi kijoq'ik chi ke.</l>
<l>Ta xril chi k'ut ri ati't,</l>
<l>k'ate xpoq'olij chi utze' ri kati't.</l>
<l>Ma chi k'u xil chi kiwach rumal utze'b'al ati't.</l>
<l>-Xere wi k'u wa, ix qati't,</l>
<l>xkeqapixab'aj ub'ik, chu kajmul k'ut.-</l>
<l>Xesu'ax chik</l>
<l>ma k'u xe'ul chik chu kajmul,</l>
<l>jusu xeb'ek pa k'echelaj.</l>
<l>Xecha' k'ut chi re kati't:</l>
<l>-Mi k'u xqatijo, ix qati't,</l>
<l>mi nab'e xe'ulik,</l>
<l>mi pu xqatij chik kisik'ixik.</l>
<l>Mixb'ison k'ut:</l>
<l>oj k'olik,</l>
<l>oj iwiy.</l>
<l>Xa chiloq' oj ri qachuch,</l>
<space quantity="14" unit="chars" /><l>ix qati't.</l>
<l>Kenab'ax ri qatz.</l>
<l>Ta chuxoq!</l>
<l>Mixek'ob'ik,</l>
<l>mi pu xeb'inajik Jun B'atz',</l>
<space quantity="17" unit="chars" /><l>Jun Chowen, ke'ucha'xik.- Xecha' ri Junajpu,</l>
<space quantity="53" unit="chars" /><l>Xb'alanke.</l>
<l>Xesik'ix k'ut rumal ri ajsu',</l>
<space quantity="23" unit="chars" /><l>ajb'ix,</l>
<space quantity="23" unit="chars" /><l>ri ojer winaq.</l>
<l>Are puch chusik'ij ri ajtz'ib',</l>
<space quantity="22" unit="chars" /><l>ajk'ot.</l>
<l>Ojer xechikopirik,</l>
<l>e k'oy xe'uxik rumal xa xkinimarisaj kib',</l>
<space quantity="24" unit="chars" /><l>xkiyoq' ri kichaq';</l>
<l>k'eje wi kalab'il chi kik'ux.</l>
<l>K'eje k'ut kima'ixik ri,</l>
<l>ta xesachik ri Jun B'atz',</l>
<space quantity="15" unit="chars" /><l>Jun Chowen.</l>
<l>E chikop xe'uxik.</l>
<l>Are k'ut e ramaq'elal kochoch chik,</l>
<l>xawi xere e ajsu',</l>
<space quantity="10" unit="chars" /><l>e ajb'ix;</l>
<l>nim chik xkib'ano ta xek'oje'ik ruk' rati't,</l>
<space quantity="31" unit="chars" /><l>ruk' pu kichuch.</l>
<l>Ta xkitik'ib'a chi k'ut kib'anoj,</l>
<space quantity="24" unit="chars" /><l>kik'utb'al kib' chuwach kati't,</l>
<space quantity="40" unit="chars" /><l>chuwach pu kichuch.</l>
<l>Nab'e xkib'ano ri ab'ix:</l>
<l>-Xa kojab'ixik, ix qati't,</l>
<space quantity="16" unit="chars" /><l>ix pu qachuch.- Xecha'.</l>
<l>-Mixb'isonik, oj k'olik,</l>
<space quantity="16" unit="chars" /><l>oj iwiy,</l>
<space quantity="16" unit="chars" /><l>oj kik'exel qatz.- Xecha' k'u ri Junajpu,</l>
<space quantity="49" unit="chars" /><l>Xb'alanke.</l>
<l>Ta xkik'am k'ut kikaj,</l>
<space quantity="16" unit="chars" /><l>kimixkina kixokem;</l>
<l>xeb'ek ruk' jujun kiwub' xkitelej.</l>
<l>Xe'el chi kochoch,</l>
<l>ta xkipixab' k'u kati't chi re uya'ik kiwa:</l>
<l>-Chitik'oj na q'ij chib'eya' qawa, ix qati't.- Xecha'.</l>
<l>-Utz b'a la, ix wiy.- Xcha' k'ut ri kati't.</l>
<l>K'ate k'ut xe'opon chiri' ke'ab'ix wi.</l>
<l>Xak'i xkich'ik'ib'a ri mixkina pu ulew</l>
<l>xa k'u k'i chitajin ri mixkina pu ulew.</l>
<l>Ma k'u k'i chitajin ri mixkina chutukel.</l>
<l>are k'u ri ikaj</l>
<l>xawi chi k'i ch'ikib' a chutolok' che',</l>
<l>xawi chuq'ab' rib' che' chib'ek,</l>
<l>chilajajik chib'ek ronojel che',</l>
<space quantity="27" unit="chars" /><l>k'a'm.</l>
<l>Kaq chakachoj chik chiq'atoj che' chub'an ri xa juna ikaj.</l>
<l>Are k'u ri mixkina tzatz chi q'upuj</l>
<l>mawi ajilan tum k'ixik kub' an ri xa jun chi mixkina,</l>
<l>mawi ajilan q'upuj xa ch'uti juyub',</l>
<space quantity="22" unit="chars" /><l>nima juyub' kab 'ek.</l>
<l>Ta xkipixab'aj k'ut jun chikop,</l>
<space quantity="24" unit="chars" /><l>Xmukur ub'i':</l>
<l>xkit'uyub'a aq'anoq chuwi nima kuta'm,</l>
<l>xecha' k'ut Junajpu,</l>
<space quantity="12" unit="chars" /><l>Xb'alanke:</l>
<l>-Xa chawil ri qati't chipetik ya'ol qawa</l>
<l>jusu katoq'ik ta petoq,</l>
<l>k'ate k'ut chiqachap ri mixkina</l>
<space quantity="24" unit="chars" /><l>ruk' ikaj.-</l>
<l>-Utz b'a la.- Xcha' k'u ri Xmukur.</l>
<l>Are k'ut xa wub'anik chikib'ano,</l>
<l>mana qitzij ab'ixik ta chikib'ano.</l>
<l>K'ate puch choq' ri Xmukur,</l>
<l>anim k'ut kepetik,</l>
<l>jun chichapo mixkina,</l>
<l>jun k'ut chichapow ri ikaj.</l>
<l>Chikipis la kiwi'</l>
<l>xaloq' chub'aqala ulew puq'ab' ri Jun,</l>
<l>xa k'eje chutz'iloj uwach.</l>
<l>K'eje ri qitzij ab'ixom.</l>
<l>Are k'u ri jun chik xaloq' chupuq'ij uweb'al che' pu jolom,</l>
<l>k'eje wi ri qitzij q'atoj che'nel.</l>
<l>Ta xil rumal kati't k'ate k'ut kewa'ik,</l>
<l>ma qitzij ab'ixik chikib'ano,</l>
<l>xaloq' chibeya'oq kiwa.</l>
<lb /> <!-- potential div marker -->
<l>Ta xeb'e k'ut chi kochoch:</l>
<l>-Qitzij mixojkosik, ix qati't! Kecha' ke'oponik.</l>
<l>Xaloq' chikik'ikij,</l>
<space quantity="8" unit="chars" /><l>chikiyuq puch kaqan,</l>
<space quantity="22" unit="chars" /><l>kiq'ab' chuwach kati't.</l>
<l>Ta xeb'e chi k'ut chuka q'ij,</l>
<l>xe'opon k'ut pa kab'ix:</l>
<l>k'isyakatajinaq chik ronojel che',</l>
<space quantity="29" unit="chars" /><l>k'a'm,</l>
<l>uchapom chi rib' ronojel tum k'ixik, ta xe'oponik.</l>
<l>-Apachinaq kojmich'owik? Xecha' k'ut.</l>
<l>Are k'ut keb'anow ri ronojel ch'uti chikop,</l>
<space quantity="29" unit="chars" /><l>nima chikop:</l>
<space quantity="29" unit="chars" /><l>koj,</l>
<space quantity="29" unit="chars" /><l>b'alam,</l>
<space quantity="29" unit="chars" /><l>kej,</l>
<space quantity="29" unit="chars" /><l>umul,</l>
<space quantity="29" unit="chars" /><l>yak,</l>
<space quantity="29" unit="chars" /><l>utiw,</l>
<space quantity="29" unit="chars" /><l>aq,</l>
<space quantity="29" unit="chars" /><l>sis,</l>
<space quantity="29" unit="chars" /><l>ch'uti tz'ikin,</l>
<space quantity="29" unit="chars" /><l>nima tz'ikin, are xeb'anowik,</l>
<space quantity="47" unit="chars" /><l>xa jun aq'ab' xkib'ano.</l>
<lb /> <!-- potential div marker -->
<l>K'ate chi k'ut xkitik'ib'a chik ab'ixik.</l>
<l>Xawi xub'an chi rib' ulew</l>
<space quantity="16" unit="chars" /><l>ruk' q'atoj che'.</l>
<l>Ta xk'am chi k'u kina'oj chiri' pa q'atoj che',</l>
<space quantity="32" unit="chars" /><l>pa q'upuj puch:</l>
<l>-Xa qawaraj ri qab'ix.</l>
<l>Ana wi china kab'ano ulo,</l>
<l>laki ta chi qariqo.- Xecha' k'ut,</l>
<space quantity="21" unit="chars" /><l>ta xk'am kina'oj.</l>
<l>Xe'opon chi k'ut chi ja.</l>
<l>-Naki ri lo kojmich'owik, ix qati't?</l>
<l>Nima k'im chik,</l>
<l>nima k'echelaj chi puch ri qab'ix,</l>
<l>ta xojopon mi'er, ix qati't.- Xecha' k'ut chi re kati't,</l>
<space quantity="42" unit="chars" /><l>chi re puch kichuch.</l>
<l>-Xkojb'e k'ut,</l>
<l>xchiqawaraj rumal mawi utz kab'an chi qe.- Xecha'.</l>
<l>K'ate k'ut xeb'atz'onik,</l>
<l>k'ate k'ut kib'ik chik pa kiq'atoj che';</l>
<l>chiri' k'ut xematzeje wi</l>
<space quantity="12" unit="chars" /><l>e muqumuxinaq chik chiri'.</l>
<l>Ta xekuchu k'u kib' ronojel chikop,</l>
<l>xa jun xkisep wi kib' ronojel ch'uti chikop,</l>
<space quantity="30" unit="chars" /><l>nima chikop.</l>
<l>Are puch tik'il uk'ux aq'ab' ta xepetik.</l>
<l>Xech'awije'ik konojel ta xepetik,</l>
<l>are kich'ab'al ri:</l>
<l>-Yaklin che',</l>
<l>yaklin k'a'm.- Xecha' ta xepetik,</l>
<l>Keneb'eb'ik xe che',</l>
<space quantity="12" unit="chars" /><l>xe k'a'm ta xeyopijik,</l>
<space quantity="21" unit="chars" /><l>ta xek'utun k'u chi kiwach.</l>
<l>Are k'ut unab'e ri koj,</l>
<space quantity="19" unit="chars" /><l>b'alam;</l>
<l>xraj k'u kichapo,</l>
<l>mawi xuya' rib'.</l>
<l>Ta xyopij chik kej,</l>
<space quantity="15" unit="chars" /><l>umul;</l>
<l>xa k'u chu je' xkichap wi,</l>
<l>xa k'u xq'upukub' kanajoq uje' kej pa kiq'ab'.</l>
<l>Ta xuk'am uje' kej</l>
<space quantity="5" unit="chars" /><l>ruk' uje' umul ri xtzq'ataq kije'.</l>
<l>Ma k'u xkiya' kib' ri yak,</l>
<space quantity="22" unit="chars" /><l>utiw,</l>
<space quantity="22" unit="chars" /><l>aq,</l>
<space quantity="22" unit="chars" /><l>sis.</l>
<l>Xe'ik'owik konojel chikop chi kiwach ri Junajpu,</l>
<space quantity="40" unit="chars" /><l>Xb'alanke.</l>
<l>Chik'atat chi k'ut kik'ux rumal ri maja b'i xkichapo.</l>
<l>Xpe k'u ri jun chik,</l>
<l>uxamb'e chik,</l>
<l>katzotzotik ta xpetik;</l>
<l>k'ate k'ut xkiq'atej,</l>
<l>xkise k'ut pa qul ri ch'o.</l>
<l>k'ate puch xkichapo,</l>
<space quantity="11" unit="chars" /><l>xkiyotej puch chi rij uwi',</l>
<l>xraj kib'iyo;</l>
<l>xkiporoj uje' chuwi q'aq'.</l>
<l>Ta xuk'am ri uje' ch'o,</l>
<l>maja b'i rismal uje'.</l>
<l>Are nay pu ub'aq uwach,</l>
<l>ta xraj b'iyik kumal k'ajolab' ri Junajpu,</l>
<space quantity="34" unit="chars" /><l>Xb'alanke.</l>
<l>-Ma ta kinkamik iwumal!</l>
<l>Mawi are ipatan ri ab'ixik.</l>
<l>K'o iwe! Xcha' ri' ri ch'o.</l>
<l>-Apa k'o wi qe?</l>
<l>Chab'ij na k'ut.- Xecha' k'u ri k'ajolab' chi re ch'o.</l>
<l>-La kinitzoqopij ta na b'a la!</l>
<l>k'o nutzij chi nupam,</l>
<l>k'ate k'ut chinb'ij chi we,</l>
<l>chiya' ta na sqi'n wecha'.- Xcha' ri ch'o.</l>
<l>-K'ate chiqaya'o awecha',</l>
<l>chab'ij na.- Xucha'xik.</l>
<l>-Utz b'a la.</l>
<l>Are b'a ri rech iqajaw, ri Jun Junajpu,</l>
<space quantity="27" unit="chars" /><l>Wuqub' Junajpu ib'i',</l>
<l>ri xekam chi Xib'alb'a,</l>
<l>k'o k'u kanoq ri ketzab'al,</l>
<l>xekel kanoq chuwi ja: ri kib'ate,</l>
<space quantity="25" unit="chars" /><l>kipachq'ab',</l>
<space quantity="25" unit="chars" /><l>kikik' puch.</l>
<l>Xa mawi kak'ut chi wach rumal iwati't,</l>
<l>rumal ri are xkam wi iqajaw.-</l>
<l>-Ma qitzij aweta'm? Xecha' k'u ri k'ajolab' chi re ch'o.</l>
<l>Nim xkikot kik'ux ta xkita'o utzijel kik'.</l>
<l>Ta xub'ij ch'o,</l>
<l>ta xkiya' k'ut recha' cho;</l>
<l>are k'u ri recha' ri:</l>
<l>ixim,</l>
<l>sakil,</l>
<l>ik,</l>
<l>kinaq',</l>
<l>peq,</l>
<l>kakaw.</l>
<l>-Are k'ut awech ri!</l>
<l>we naki la k'u'n chi mes k'utajinaq,</l>
<l>awech k'ut.</l>
<l>Chak'uxu! Xuchax k'u ri ch' o kumal Junajpu,</l>
<space quantity="36" unit="chars" /><l>Xb'alanke.</l>
<l>-Utz b'a la, ix k'ajolab',</l>
<l>naki la k'u kinwuchaj,</l>
<l>we kiril ri iwati't? Xcha' k'ut.</l>
<l>-Mawi chitzaq ak'ux,</l>
<l>oj k'olik,</l>
<l>kojno'jinik,</l>
<l>k'o ruchaxik ri qati't.</l>
<l>Xa jusu kaqaya' aq'anok xikin ja.</l>
<l>Ta k'u joko apanoq</l>
<l>jusu katopon chiri' xekel wi;</l>
<l>chiri' k'ut kaqil wi pu tum ja,</l>
<l>xa pa qati' kaqil wi.- Xecha' k'ut chi re ch'o.</l>
<l>Ta xkipixab'aj jun aq'ab',</l>
<l>xk'am kina'oj ri Junajpu,</l>
<space quantity="17" unit="chars" /><l>Xb'alanke.</l>
<l>K'i k'u tik'il q'ij xe'oponik.</l>
<l>Ma k'u q'alaj ri ch'o,</l>
<l>kuk'a'm ta xe'oponik.</l>
<l>Jun ri yakalik xok pa ja,</l>
<l>jun k'u xok xikin ja;</l>
<l>lib'aj chi' xuya' aq'anoq ri ch'o.</l>
<lb /> <!-- potential div marker -->
<l>Ta xkitz'onoj k'ut kiwa chi re kati't:</l>
<l>-Xa chik'utu qati,</l>
<l>kaqarayij ri q'utum ik, ix qati't.- Xecha' k'ut.</l>
<l>K'ate k'ut xk'ut kiti,</l>
<l>jun laq uwa'l xtikib'ax chi kiwach.</l>
<l>Xawi kimich'b'al re kati't,</l>
<space quantity="20" unit="chars" /><l>kichuch puch.</l>
<l>Xkitzajisaj k'u ja pa q'eb'al:</l>
<l>-Qitzij chaqij qachi',</l>
<l>chik'ama' quk'ya'.- Xecha' chi re kati't.</l>
<l>-We.- Xcha' k'ut,</l>
<l>ta xb'ek.</l>
<l>Are k'ut kewa kanoq.</l>
<l>Ma k'u qitzij ta kenumik,</l>
<l>xa kimoywachib'al xkib'ano.</l>
<lb /> <!-- potential div marker -->
<l>Ta xkil k'ut ri ch'o chi upam q'utum ik,</l>
<l>k'olon uloq ri ch'o chi rij kika',</l>
<l>xekel wi puwi ja.</l>
<l>Ta xkilo pa q'utum ik,</l>
<l>ta xkitaq k'ut jun xan,</l>
<l>-ri chikop ri xan, k'eje ri us-,</l>
<l>xopon chi ja',</l>
<l>are k'u xuworo uwach q'ebal ati't.</l>
<l>Xa yakal ja' chel chuwach uq'eb'al;</l>
<l>chutijo xma chitz'apitaj wi uwach q'eb'al.</l>
<l>-Naki pa mixub'an ri qati't?</l>
<l>Oj jisab'aj chi ya',</l>
<l>kojutzin rumal chaqij chi'.- Xecha' chik chi re kichuch,</l>
<space quantity="29" unit="chars" /><l>ta xkitaq ub'ik.</l>
<lb /> <!-- potential div marker -->
<l>K'ATE K'UT XUKAQ'AT ULA CH'O RI KIK'</l>
<lb /> <!-- potential div marker -->
<l>xqaj ula pu tum ja ruk' b'ate,</l>
<space quantity="24" unit="chars" /><l>pachq'ab',</l>
<space quantity="24" unit="chars" /><l>tz'um.</l>
<l>Xkimajixtaj k'ut.</l>
<l>K'ate xb'ekewaj pa b'e,</l>
<space quantity="16" unit="chars" /><l>ub'e'l jom.</l>
<l>K'ate k'ut xeb'e chik ruk' kati't chi ya'.</l>
<l>Katajin k'u ri kati't,</l>
<space quantity="15" unit="chars" /><l>kichuch tz'api uwach q'eb'al jujun.</l>
<l>K'ate k'ut ta xe'oponik,</l>
<l>jujun chi k'u chi wub' ta xe'oponik chi ya'.</l>
<l>-Naki pa mixib'ano?</l>
<l>Xa mixkos qak'ux, xojpetik.- Xecha'.</l>
<l>-Chiwila' na uwach nuq'eb'al,</l>
<l>mawi katz'apitajik.- Xcha' kati't.</l>
<l>Lib'aj chi' k'ut xkitz'apij chik.</l>
<l>Junam k'ut xepe chik,</l>
<l>e nab'e chuwach kati't.</l>
<l>K'eje k'ut ukanajik kik' ri.</l>
<l>Kekikot chi k'ut xeb'ek e chaajel pa jom.</l>
<l>Najt k'u xechaajik kitukel,</l>
<l>xkimes ri jom kiqajaw.</l>
<lb /> <!-- potential div marker -->
<l>Ta xkita k'u uloq rajawal Xib'alb'a:</l>
<l>-Apachina chiri' mixutik'ib'a chik etz'anem pa qawi,</l>
<l>Ma pa kek'ixib'ik keniknot uloq?</l>
<l>Ma pa xekam ri Jun Junajpu</l>
<space quantity="15" unit="chars" /><l>Wuqub' Junajpu</l>
<l>xraj kinimarisaj kib' chi qawach?</l>
<l>Je k'u itaqa chik.- Xecha' chik ri Jun Kame,</l>
<space quantity="35" unit="chars" /><l>Wuqub' Kame.</l>
<l>Konojel ajawab' xetaqo uloq,</l>
<l>xecha' k'ut chi re kisamajel:</l>
<l>-Kixcha', kixoponik:</l>
<l>Kepetoq. Kecha' ajawab'.</l>
<l>Waral taj kojchaaj wi kuk',</l>
<l>wuqub'ix kojetz'anik. Kecha' ajawab'.</l>
<space quantity="22" unit="chars" /><l>Kixcha' kixoponik.- Xe'uchax k'ut ri samajel.</l>
<lb /> <!-- potential div marker -->
<l>TA XEPE K'UT NIMA JOK</l>
<space quantity="8" unit="chars" /><l>K'U KIB'E RI K'AJOLAB' CHI KOCHOCH,</l>
<lb /> <!-- potential div marker -->
<l>k'a toqol chi kochoch.</l>
<l>Xa k'u yakal ri samajel xopon ruk' kati't.</l>
<l>Are k'ut kechaajik,</l>
<l>ta xul kanoq samajel Xib'alb'a:</l>
<l>-Qitzij kepetik. Kecha' ri ajawab'.- Xecha' k'ut ri usamajel Xib'alb'a.</l>
<l>Ta xchoye k'u kanoq kiq'ij kumal ri usamajel Xib'alb'a:</l>
<l>-Wuqub'ix ketz'elawachixik.- Xuchax kanoq Xmukane.</l>
<l>-Utz b'a la, xkeb'etaqoq, ix samajel.- Xcha' ri ati't.</l>
<l>Xeb'e k'u ri samajel,</l>
<l>xetzalijik.</l>
<l>Ta xk'is k'ut uk'ux ri ati't:</l>
<l>-Naki xchiwuchaj kitaqik ri wiy?</l>
<l>Mawi qitzij ri Xib'alb'a xa k'eje rulik samajel ojer,</l>
<l>ta xeb'ekamoq ri kiqajaw? Xcha' ri kati't.</l>
<l>Kus choq' pa ja utukel.</l>
<lb /> <!-- potential div marker -->
<l>K'ate k'ut xqaj ulo jun uk' chuk'ayaq;</l>
<l>k'ate k'u xuchap aq'anok,</l>
<l>ta xuya' k'ut puq'ab',</l>
<l>chimalmatib' k'u ri uk' xb'inik.</l>
<l>-At wiy: chawaj taj kanutaqo,</l>
<l>keb'e ta ataqa ri wiy pa jom.-Xuchax ri uk'.</l>
<l>Ta xb'ek taqonel,</l>
<l>-Mixul samajel ruk' iwati't,</l>
<l>kacha' katoponik.</l>
<l>Wuqub'ix k'ut ke'oponik,</l>
<l>kacha' usamajel Xib'alb'a,</l>
<l>kacha' iwati't.</l>
<l>Kacha.- Xuchax ri uk'.</l>
<lb /> <!-- potential div marker -->
<l>Ta xb'ek, chi malmat k'ut xb'ek.</l>
<l>Kub'ul k'u ri k'ajol pa b'e,</l>
<space quantity="14" unit="chars" /><l>Tamasul ub'i', ri xpeq:</l>
<l>-Apa katb'e wi? Xcha k'u ri xpeq chi re uk'.</l>
<l>-K'o b'a nutzij chi nupam,</l>
<l>kinb'e kuk' k'ajolab'.- Xcha' ri uk' chi re Tamasul.</l>
<l>-Utz b'a la, ma b'a katanik, kawilo;- xuchax k'u uk' rumal xpeq.</l>
<l>-Ma chawaj kanub'iq'o?</l>
<l>Chawila nape kinanik wa,</l>
<l>xkojopon chanim.-</l>
<l>-Utz b'a la'.- Xcha' ri uk' chi rech xpeq.</l>
<l>K'ate k'ut ta xriq'taxik rumal xpeq.</l>
<l>Chib'ek naj k'u ri xpeq.</l>
<l>Ta xb'ek chi mawi ka'anik.</l>
<lb /> <!-- potential div marker -->
<l>K'ate k'ut ta xu k'ul chi k'ut jun nima kumatz,</l>
<space quantity="31" unit="chars" /><l>Saqikas ub'i':</l>
<l>-Apa katb'e wi,</l>
<l>at Tamasul, k'ajol? Xuchax chik ri xpeq rumal Saqikas.</l>
<l>-In samajel,</l>
<l>k'o nutzij chi nupam.- Xcha' chi k'ut xpeq chi re kumatz.</l>
<l>-Ma b'a katanik, kawilo.</l>
<l>In ta on xkinopon chanim.- Xcha' k'u kumatz chi re xpeq.</l>
<l>-Katojoq.- Xucha'xik.</l>
<l>K'ate k'u xb'iq' chik ri xpeq rumal Saqikas.</l>
<l>Ta xuk'am ri recha' kumatz,</l>
<l>keb'iq'ow xpeq wakamik.</l>
<l>Chanim k'u ri kumatz, ta xb'ek.</l>
<l>Xk'ulutaj chi wi k'ut ri kumatz rumal wak,</l>
<space quantity="32" unit="chars" /><l>nima tz'ikin.</l>
<l>Xb'iq' chi wi ri kumatz rumal wak,</l>
<l>k'ate pu xopon ri' chuwi jom.</l>
<l>Ta xuk'am recha' ri xik,</l>
<l>keti'ow kumatz pa taq juyub'.</l>
<lb /> <!-- potential div marker -->
<l>Ta xopon puch ri wak,</l>
<l>xchakachob' chuwi utz'utz'il jom.</l>
<l>Kekikot k'u ri Junajpu,</l>
<space quantity="15" unit="chars" /><l>Xb'alanke, kechaajik.</l>
<l>Ta xopon k'ut ri wak,</l>
<l>ta xoq' k'u ri wak:</l>
<l>-Wak ko!</l>
<l>wak ko! Xcha' roq'ib'al Wak ko.</l>
<l>-Naki pa ri choq'ik?</l>
<l>Pe ta qawub'.- Xecha'.</l>
<l>K'ate puch xkiwub'aj ri wak,</l>
<l>Ke k'u taqal ub'aq wub' chub'aq' uwach.</l>
<l>Chisetet k'ut xqaj uloq.</l>
<l>Qitzij wi k'ut xb'ekichapa',</l>
<l>k'ate xkitz'onoj:</l>
<l>-Jupa apetik? Xecha' chi re wak.</l>
<l>-K'o b'a nutzij chi nupam.</l>
<l>Chikunaj ta na ub'aq' nuwach nab'e,</l>
<l>k'ate k'ut xchinb'ij.- Xcha' ri wak.</l>
<l>-Utz b'a la!- Xecha' k'ut.</l>
<l>K'ate xkelesaj sqaqi'n rij kik',</l>
<space quantity="23" unit="chars" /><l>ri chaaj,</l>
<l>xkikoj chi uwach ri wak.</l>
<l>Lotz kik' xub'ina'j kumal;</l>
<l>lib'aj chi' k'ut xkach'oj kumal,</l>
<l>utz chik umuq'ub'al ri wak xuxik.</l>
<l>-Chab'ij k'ut.- Xecha' chi re wak.</l>
<l>K'ate k'ut xuxawaj nima kumatz.</l>
<l>-Kach'awoq! Xecha' chik chi re kumatz.</l>
<l>-We! Xcha' chi k'ut,</l>
<space quantity="5" unit="chars" /><l>ta xuxawaj chi xpeq.</l>
<l>-Naki pa ataqikil?</l>
<l>Kattzijonoq! Xuchax chi k'u ri xpeq.</l>
<l>-K'o b'a nutzij chi nupam.- Xcha' chi k'u ri xpeq.</l>
<l>K'ate k'ut xutij xab'ik,</l>
<l>maja b'i xuxawaj,</l>
<l>xa k'eje chuk'axaj uchi'.</l>
<l>Chutijo,</l>
<l>xma k'o wi chuxawaj.</l>
<l>K'ate k'ut xraj ch'ayik kumal k'ajolab':</l>
<l>-At k'axtok'.- Xucha'xik,</l>
<l>Ta xyik' uwa rachaq chi aqan;</l>
<l>xqaj k'u ub'aqil uwa rachaq chi aqan.</l>
<l>Xutij chi k'ut,</l>
<l>xa k'eje chu chub' uchi'.</l>
<l>K'ate puch xkirech' uchi' ri xpeq.</l>
<l>Xrech' kumal k'ajolab',</l>
<l>xkitzukuj pu chi',</l>
<l>xa k'u nak'al ri uk' chuware xpeq;</l>
<l>xa pu chi' k'o wi,</l>
<l>mana xub'iq'o,</l>
<l>xa k'eje xa b'iq'.</l>
<l>K'eje k'ut xch'akataj wi ri xpeq.</l>
<l>Mawi q'alaj uwach recha' xkiya'o;</l>
<l>ruk' mawi chanik xa uchaq' kumatz xuxik.</l>
<l>-Katzijonoq! Xuchax chi k'ut ri uk'.</l>
<l>Ta xub'ij k'u utzij:</l>
<l>-Kacha' wi iwati't, ix k'ajolab':</l>
<l>Je ataq'a'!</l>
<l>Xul taqol ke,</l>
<l>kape chi Xib'alb'a,</l>
<l>usamajel Jun Kame,</l>
<space quantity="9" unit="chars" /><l>Wuqub' Kame:</l>
<l>Wuqub'ix ke'ulik waral,</l>
<l>kojchaaj wi.</l>
<l>Chipe ri ketz'ab'al: kik',</l>
<space quantity="21" unit="chars" /><l>b'ate,</l>
<space quantity="21" unit="chars" /><l>pachq'ab',</l>
<space quantity="21" unit="chars" /><l>tz'um.</l>
<l>Are chik'astaj uwach waral!</l>
<l>Kecha' ajawab',</l>
<l>xul kitzij. Kacha' ri iwati't,</l>
<l>ta xinpetik.</l>
<l>Qitzij kacha' ri iwati't koq'ik,</l>
<space quantity="25" unit="chars" /><l>kasik'inik iwati't,</l>
<l>xinpetik.-</l>
<l>-Ma qitzij? Xecha' k'ut k'ajolab' chi kik'ux,</l>
<l>ta xkita'o.</l>
<l>Jusu xepetik,</l>
<l>xe'opon k'ut ruk' kati't;</l>
<l>xa e pixab'ay chi re kati't xeb'ek.</l>
<l>-Jo' na, ix qati't,</l>
<l>xa oj pixab'ay iwe.</l>
<l>Wa'e k'ute retal qatzij:</l>
<l>xchiqakanaj jujun</l>
<l>xchiqatik chi re wa aj chunik'ajal qochoch</l>
<l>xchiqatik wi.</l>
<l>Are retal qakamik</l>
<l>we chichaqijik:</l>
<l>Mi pa xekamik?</l>
<l>kixcha' ta chichaqijik.</l>
<l>We k'ut ta chipe utux</l>
<l>e pa k'aslik?</l>
<l>kixcha' k'ut.</l>
<l>Ix qati't,</l>
<l>ix pu qachuch mixoq'ik.</l>
<l>K'o retal qatzij kakanajik iwuk'.- Xecha'.</l>
<l>Ta xeb'ek jun xutik Junajpu,</l>
<l>jun chi k'u xtikow Xb'alanke.</l>
<l>Xa pa ja xutik wi,</l>
<l>mana pa juyub' taj,</l>
<l>ma nay pu pa rax ulew taj;</l>
<l>xa pa chaqi'j ulew</l>
<l>chunik'ajal upa kochoch,</l>
<l>xkitik wi kanoq.</l>
<lb /> <!-- potential div marker -->
<l>TA XEB'E K'UT,</l>
<lb /> <!-- potential div marker -->
<l>jujun chi wub' chi ke,</l>
<l>xeqaj chi Xib'alb'a .</l>
<l>Lib'aj chi' xeqaj chuwa kumuk.</l>
<l>Xe'ik'ow chiwi k'ut chi upam jal ja' siwan,</l>
<l>xa chuxo'l tz'ikin xe'ik'ow wi;</l>
<l>are ri tz'ikin Molay kib'i'.</l>
<l>Xe'ik'ow chi k'ut pa puj ya'</l>
<space quantity="18" unit="chars" /><l>pa kik' ya';</l>
<l>ch'akb'al ta ke chi kik'ux Xib'alb'a.</l>
<l>Mawi xkiyikow,</l>
<l>xa chi rij wub' xe'ik'ow wi.</l>
<l>Xe'el chi k'u apanoq pa kajib' xalq'at b'e;</l>
<l>xa xketa'm wi k'ut kib'e Xib'alb'a: q'eqa b'e,</l>
<space quantity="36" unit="chars" /><l>saqi b'e,</l>
<space quantity="36" unit="chars" /><l>kaqa b'e,</l>
<space quantity="36" unit="chars" /><l>raxa b'e.</l>
<l>Chiri' k'ut xkitaq wi jun chikop,</l>
<space quantity="22" unit="chars" /><l>Xan ub'i'.</l>
<l>Are k'amol kita',</l>
<l>xkitaq ub'ik:</l>
<l>-Jujunal ke'ati'o,</l>
<l>nab'e chati' ri nab'e kub'ulel,</l>
<l>chatzakonisaj qiti'ik konojel</l>
<l>xa wech wi k'ut chatzub'aj wi ukik'el winaq pa b'e.- Xucha'xik ri xan.</l>
<l>-Utz b'a la! Xcha' k'u ri xan.</l>
<l>Ta xok pa q'eqa b'e</l>
<l>taqal k'u chi rij ri poy,</l>
<space quantity="21" unit="chars" /><l>ajam che';</l>
<l>nab'e ku'lel e kawtalik,</l>
<l>nab'e k'ut xkitiyo,</l>
<l>mawi xch'awik.</l>
<l>Xutiyo chi k'ut.</l>
<l>Ta xutiy chi ukab' ku'lel,</l>
<l>ma chi wi xch'awik.</l>
<l>Xutiy chi k'u rox,</l>
<l>k'a chi rox ku'lel k'o wi Jun Kame:</l>
<l>-Aki! Xcha' k'ut jun ta xtiyik.</l>
<l>-Naki?</l>
<l>Aji! Xcha' Jun Kame.</l>
<l>-Naki, Jun Kame?</l>
<l>-Naki la mixitiyowik?</l>
<l>-Xa aji!</l>
<l>-Naki chi la mixitiyowik? Xcha' chik ukaj ku'lel.</l>
<l>-Naki, Wuqub' Kame?</l>
<l>Naki la mixitiyowik? Xcha' chi ro' ku'lel.</l>
<l>-Aji!</l>
<l>Aji! Xcha' na.</l>
<l>-Xikiripat- Xcha' Wuqub' Kame chi re:</l>
<l>Naki la mixitiyowik? Xcha' chik.</l>
<l>Xtiyik uwaqaq ku'lel:</l>
<l>-Aji!.</l>
<l>-Naki, Kuchumakik'? Xcha' Xikiripat chi re.</l>
<l>-Naki la mixitiyowik? Xcha' chik.</l>
<l>Ta xtiy wuq ku'lel:</l>
<l>-Aji! Xcha' chik.</l>
<l>-Naki, Ajal Puj? Xcha' Kuchumakik' chi re.</l>
<l>-Naki la mixitiyowik? Xcha' chik.</l>
<l>Ta xtiy chik, uwajxaq ku'lel:</l>
<l>-Aji! Xcha' chik.</l>
<l>-Naki, Ajal Q'ana? Xcha' chi Ajal Puj chi re.</l>
<l>-Naki la mixitiyowik? Xcha' chik.</l>
<l>Ta xtiy chik, ub'elej ku'lel:</l>
<l>-Aji! Xcha'.</l>
<l>-Naki, Ch'amya B'aq? Xcha' Ajal Q'ana chi re.</l>
<l>-Naki la mixitiyowik? Xcha' chik.</l>
<l>Ta xtiy chik, ulajuj kub'ulel:</l>
<l>-Aji!</l>
<l>-Naki, Ch'amya Jolom? Xcha' Ch'amya B'aq.</l>
<l>-Naki la mixitiyowik? Xcha' chik.</l>
<l>Ta xtiy chik, ujulaj ku'lel:</l>
<l>-Aji! Xcha' chik</l>
<l>-Naki, (Xik')? Xcha' chik Ch'amya Jolom chi re.</l>
<l>-Naki la mixitiyowik? Xcha' chik.</l>
<l>Ta xtiy chik, ukab'lajuj ku'lel:</l>
<l>-Aji! Xcha' chik.</l>
<l>-Naki, Patan? Xcha' chik chi re.</l>
<l>-Naki la mixitiyowik? Xcha' chik.</l>
<l>Ta xtiy chik, roxlajuj ku'lel:</l>
<l>-Aji!</l>
<l>-Naki, Kik' Re? Xcha' Patan chi rech.</l>
<l>-Naki la mixitiyowik? Xcha' chik.</l>
<l>Ta xtiy chik, ukajlajuj ku'lel:</l>
<l>-Aji!</l>
<l>-Naki la mixitiyowik? Xcha' chik,</l>
<l>-Kik' Rixk'aq? Xcha', Kik' Re, chi rech.</l>
<l>K'eje k'ut ub'ixik kib'i',</l>
<l>ri xkib'ij konojel chi kib'il kib'.</l>
<l>Xkik'ut uwach</l>
<l>xkib'ij kib'i'.</l>
<l>Jujun chi joloman ub'ixik kumal,</l>
<l>are chib'in ub'i' jun ri kub'ul chuxukut.</l>
<l>Maja b'i junoq xkisach ub'i';</l>
<l>k'is kib'ij kib'i' konojel.</l>
<l>Ta xetiy rumal rismal uwach uch'ek Junajpu</l>
<space quantity="22" unit="chars" /><l>xumich' ub'ik.</l>
<l>Mana qitzij xan ri xetiyowik,</l>
<l>xb'e ta'o kib'i' konojel rumal Junajpu,</l>
<space quantity="31" unit="chars" /><l>Xb'alanke.</l>
<lb /> <!-- potential div marker -->
<l>K'ate k'ut ta xeb'ek,</l>
<space quantity="11" unit="chars" /><l>ta xe'opon puch chila'</l>
<space quantity="27" unit="chars" /><l>e k'o wi Xib'alb'a:</l>
<l>-Chiq'ijila' ajaw.- Xcha'.</l>
<l>-Ri kub'ulik! Xcha' jun taqchi'nel.</l>
<l>-Mawi are ajaw ri';</l>
<l>xapoy</l>
<l>ajam che' ri'.- Xecha',</l>
<space quantity="16" unit="chars" /><l>ta xe' oponik.</l>
<l>K'ate k'ut ta xeq'ala'inik:</l>
<l>-Q'ala tat Jun Kame,</l>
<l>Q'ala ta Wuqub' Kame,</l>
<l>Q'ala ta Xikiripat,</l>
<l>Q'ala ta Kuchurnakik',</l>
<l>Q'ala ta Ajal Puj,</l>
<l>Q'ala ta Ajal Q'ana,</l>
<l>Q'ala ta Ch'arnya B'aq,</l>
<l>Q'ala ta Ch'amya Jolom,</l>
<l>Q'ala ta Xik',</l>
<l>Q'ala ta Patan,</l>
<l>Q'ala ta Kik' Re,</l>
<l>Q'ala ta Kik' Rixk'aq.- Xecha',</l>
<space quantity="24" unit="chars" /><l>ta xe'oponik.</l>
<l>Ronojel xk'is k'ut uwach,</l>
<l>xkib'ij ub'i' ronojel,</l>
<l>maja b'i jun xkisach ub'i'.</l>
<l>Are ta xajawax chi kech,</l>
<l>mata xkanaj ub'i' kumal.</l>
<l>-Kixku'uloq! Xe'uchax k'ut;</l>
<l>xerajoq chuwi tem,</l>
<l>ma k'u xkaj:</l>
<l>-Mawi are qatem ri'</l>
<l>xa chojim ab'aj ri tem! Xecha' Junajpu,</l>
<space quantity="31" unit="chars" /><l>Xb'alanke.</l>
<l>Mawi xech'akatajik.</l>
<l>-Utz b'a la!</l>
<l>Xa b'a jix pa ja.- Xe'ucha'xik.</l>
<lb /> <!-- potential div marker -->
<l>K'ATE K'UT TA XE'OK PA Q'EQUMA JA,</l>
<lb /> <!-- potential div marker -->
<l>mawi xech'akatajik chiri'.</l>
<l>Are nab'e utijob'al Xib'alb'a</l>
<l>ri xe'ok wi ke.</l>
<l>Chi k'u utikarik kich'akatajik ta chik</l>
<l>chi kik'ux Xib'alb'a.</l>
<l>Nab'e xe'ok pa Q'equm Ja.</l>
<l>K'ate k'ut ta xb'eya'oq kichäj,</l>
<l>katilowik</l>
<l>ta xoponik,</l>
<l>ruk' jujun kisik' rumal usamajel Jun Kame:</l>
<l>-Wa'e kichaje! Kacha' ajaw,</l>
<l>Chulkiya' chik ri chäj saqarik,</l>
<l>ruk' ri sik', chulkimolob'a. Kacha' ajaw.- Xcha' samajel,</l>
<l>ta xoponik.</l>
<l>-Utz b'a la! Xecha' k'ut.</l>
<l>Ma k'u xkitzij ri chäj,</l>
<l>xa kaqaj ukexwach xokik;</l>
<l>are uje' kak'ix.</l>
<l>K'eje ri chäj xkilo waranel.</l>
<l>Are chi k'u ri sik'</l>
<l>xa q'aq'a chikop xkikojo chuwi sik'.</l>
<l>Jun aq'ab' chi yokowik kumal.</l>
<l>-Mixeqach'ako! Xecha' waranel.</l>
<l>Ma k'u ja b'i xk'is ri chäj,</l>
<l>xawi xere uwach;</l>
<l>are k'u ri sik',</l>
<l>maja b'i naki la xkitzij chi re,</l>
<l>xawi xere uwach.</l>
<l>Xb'eya'oq kuk' ajawab':</l>
<l>-Naki pa ke'uxik?</l>
<l>Apa xepe wi?</l>
<l>Achinaq xek'ajolanik,</l>
<space quantity="8" unit="chars" /><l>xe'alanik?</l>
<l>Qitzij kaq'atat qak'ux rumal ma utz kakib'ano chi qe.</l>
<l>Jalan kiwach,</l>
<l>jalan nay pu kik'oje'ik! Xecha' chi kib'il kib'.</l>
<l>Ta xetaqon k'ut konojel ajawab':</l>
<l>-Oj ochaajoq, ix k'ajolab'.- Xe'ucha'xik.</l>
<l>Ta xetzonox k'ut rumal Jun Kame,</l>
<space quantity="23" unit="chars" /><l>Wuqub' Kame:</l>
<l>-Apa kixixpe wi?</l>
<l>Chib'ij taj, ix k'ajolab'.- Xcha' k'ut Xib'alb'a chi ke.</l>
<l>-A la b'a xojpe wi lo!</l>
<l>Mawi qeta'm.- Xa xecha',</l>
<space quantity="15" unit="chars" /><l>mawi xkib'ij.</l>
<l>-Utz b'a la,</l>
<l>xa qab'e k'u qachaaj, ix k'ajolab'.- Xecha' Xib'alb'a chi ke.</l>
<l>-Utz! Xecha'.</l>
<l>-Are b'a chiqakoj ri wa qakik'.- Xecha' Xib'alb'a.</l>
<l>-Ma taj! Are ta chikoj wa qe.- Xecha' k'ajolab'.</l>
<l>-Maja b'i. Are chiqakoj wa qe.- Xecha' chik Xib'alb'a.</l>
<l>-Utz b'a la.- Xecha' k'ajolab'.</l>
<l>-Je b'a la. Xa juch'il!- Xecha' Xib'alb'a.</l>
<l>-Ma b'a la. Xa jolom kojcha' chik.- Xecha' k'ajolab'.</l>
<l>-Ma ja b'i! Xecha' Xib'alb'a.</l>
<l>-Utz b'a la! Xcha' Junajpu.</l>
<l>Ta xtzaq k'u uloq rumal Xib'alb'a,</l>
<l>kik' utaqal chuwach ub'ate Junajpu.</l>
<lb /> <!-- potential div marker -->
<l>K'ate puch ta xkil Xib'alb'a ri saqi toq',</l>
<space quantity="11" unit="chars" /><l>ta xel chi upam ri kik'</l>
<l>chitz'ininik</l>
<l>xb'e je chuwa taq ulew ri chaaj.</l>
<l>-Naki pa la? Xcha' ri Junajpu,</l>
<space quantity="22" unit="chars" /><l>Xb'alanke.</l>
<l>-Xa kamik kiwaj chi qech!</l>
<l>Ma ta xojb'e'itaqa?.</l>
<l>Mata pu xb'e isamajel?.</l>
<l>Qitzij toq'ob' qawach.</l>
<l>Xa kojb'ek! Xecha' k'ajolab' chi ke.</l>
<l>Are ta k'u xajawax chi ke k'ajolab';</l>
<l>jusu ta xkam ri chiri',</l>
<l>chi cha, xech'akataj taj.</l>
<l>Mawi k'eje.</l>
<l>Xa Xib'alb'a xech'akataj chik kumal k'ajolab'.</l>
<l>-Ma b'a kixb'ek, ix k'ajolab'!</l>
<l>Kojchaaj na.</l>
<l>Xa are kaqakojo ri iwech.- Xuchax k'ut k'ajolab'.</l>
<l>-Utz b'a la! Xecha' k'ut.</l>
<l>Are k'u xok ri kikik',</l>
<l>ta xqaj k'u chaaj.</l>
<lb /> <!-- potential div marker -->
<l>K'ate k'ut ta xkichoy kich'akon:</l>
<l>-Naki pa chiqach'ako? Xecha' Xib'alb'a.</l>
<l>-Je na kik'ut.- Xa xecha' k'ajolab'.</l>
<l>-Xa qach'aka kajkaj tzel kotz'i'j.- Xecha' Xib'alb'a.</l>
<l>-Utz b'a la.</l>
<l>Naki pa chi kotz'ijal? Xecha' k'ajolab' chi ke Xib'alb'a.</l>
<l>-Ju tiq'ab' kaqa muchij,</l>
<l>ju tiq'ab' saqi muchit,</l>
<l>ju tiq'ab' q'ana muchit,</l>
<l>ju tiq'ab' k'a ri nima'q.- Xecha' Xib'alb'a.</l>
<l>-Utz b'a la! Xecha' k'ut k'ajolab'.</l>
<l>Ta xqaj k'ut kicha junam kichuq'ab',</l>
<l>tzatz pu kicha ri k'ajolab'.</l>
<lb /> <!-- potential div marker -->
<l>Xa k'u k'i rutz kik'ux ta xkiya' kib' chi ch'akatajik ri k'ajolab'.</l>
<l>Kekikot k'ut ri Xib'alb'a ta xech'akatajik:</l>
<l>-Utz mixqab'ano,</l>
<l>nab'e mixeqach'ako.- Xecha' Xib'alb'a.</l>
<l>-Apa xchib'ekik'ama' wi ri kotz'i'j? Xecha' chi kik'ux.</l>
<l>-Qitzij ta aq'ab' chiya' ri qakotz'i'j,</l>
<l>qach'akom puch.- Xe'uchax puch k'ajolab' Junajpu,</l>
<space quantity="41" unit="chars" /><l>Xb'alanke rumal Xib' alb' a.</l>
<l>-Utz b'a la.</l>
<l>Aq'ab' chi k'ut kojchaajik.- Xecha' k'ut ta xepixab'an kib'.</l>
<lb /> <!-- potential div marker -->
<l>K'ate chi k'ut ta xe'ok chi k'ajolab' pa Chayim Ja,</l>
<l>ukab' tijob'al Xib'alb'a.</l>
<l>Are ta k'ut xajawax chik;</l>
<l>xek'atak'ox taj rumal cha.</l>
<l>Chanim taj chi kik'ux,</l>
<l>xekam taj chi kik'ux.</l>
<l>Ma k'u xekamik.</l>
<l>Ta xecha' chi re cha,</l>
<l>ta xkipixab'aj:</l>
<l>-Are iwe ri ronojel utyojil chikop.- Xecha' chi re cha.</l>
<l>Ma k'u xesilab' chik,</l>
<l>xa jun kaj chi wi cha ronojel.</l>
<l>Are k'ut e k'o chi chiri' pa chayim ja chaq'ab'.</l>
<l>Ta xkisik'ij ronojel sanik:</l>
<l>-Chay sanik,</l>
<l>ch'eken sanik: Kixpetoq</l>
<space quantity="15" unit="chars" /><l>Kixojoq iwonojel.</l>
<l>Oj ik'ama' ronojel uwach kotz'i'j,</l>
<l>kich'akon ajawab'.- Utz b'a la'.- Xecha' k'ut.</l>
<l>Ta xeb'e k'u ri sanik,</l>
<l>konojel e k'amol kotz'i'j utikom Jun Kame,</l>
<space quantity="33" unit="chars" /><l>Wuqub' Kame.</l>
<l>Mi'eroq k'ut chi kipixab'aj chajal kikotz'i'j ri Xib'alb'a:</l>
<l>-La k'i chiwila qakotz'i'j!</l>
<l>Miya' chi eleq'axik rumal ri mixeqach'ako ri k'ajolab'.</l>
<l>Ana wi xpe wi ri' lo qach'akon kumal?</l>
<l>Maja b'i chiwaraj jun aq'ab'.-</l>
<l>-Utz b'a la! Xecha' k'ut.</l>
<l>Ma k'u xkina' ri chajal tiko'n;</l>
<l>xa loq chi kiraquj kichi'</l>
<l>chuq'ab' taq che',</l>
<l>tikon puch.</l>
<l>Keb'echakala chiri',</l>
<l>xawi xere chi kich'ab'ej ri kib'ix:</l>
<l>-Xpurpuweq!</l>
<l>Xpurpuweq! Cha' ri jun ta choq'ik.</l>
<l>-Pujuyu!</l>
<l>Pujuyu! Cha chik ta choq'ik ri pujuyu ub'i'.</l>
<l>E ka'ib' chi chajal tikon,</l>
<space quantity="13" unit="chars" /><l>utikon Jun Kame,</l>
<space quantity="20" unit="chars" /><l>Wuqub' Kame.</l>
<l>Ma k'u kakina ri sanik eleq'ay kichajem:</l>
<l>Kab'olowik,</l>
<l>Katukuwik eray kotz'i'j.</l>
<l>Ri kab'eq'atowa uloq kotz'i'j chuwi che'</l>
<l>re kasik'ow kuk' chuxe' che' ri kotz'i'j.</l>
<l>Xa k'eje chi kiraquj kichi' ri chajalib',</l>
<l>mana re kakina'o,</l>
<l>kaqux kije',</l>
<l>kaqux kixik'.</l>
<l>Are kakirixik kotz'i'j,</l>
<l>kakaqaj uloq re,</l>
<l>kasik'owik re</l>
<l>kab'eq'atowa uloq.</l>
<l>Lib'aj chi' k'ut xnoj kajib' tzel kotz'i'j,</l>
<l>tik'itoj chi k'ut ta xsaqirik.</l>
<l>K'ate k'ut ta xul samajel</l>
<space quantity="18" unit="chars" /><l>taqonel:</l>
<l>-Kepetoq! Kacha' ajaw,</l>
<l>-Jusuk' chikik'am ula ri qach'akon.- Xe'uchax k'ut k'ajolab'.</l>
<l>-Utz b'a la! Xecha' k'ut.</l>
<l>Kitik'ela' on k'u ri kotz'i'j,</l>
<l>kajib' tzel ta xeb'ek,</l>
<l>ta xe'opon k'u chi kiwach ajaw.</l>
<l>Ajawab' kuk'a'm kotz'i'j,</l>
<l>kus uwach.</l>
<lb /> <!-- potential div marker -->
<l>K'eje k'ut xech'akataj wi Xib'alb'a:</l>
<l>xa sanik xkitaq ri k'ajolab',</l>
<l>xa jun aq'ab'il xkichap sanik,</l>
<l>ta kiya' pa tzel.</l>
<l>K'eje k'ut xesaqk'aje ri konojel Xib'alb'a.</l>
<l>Saqb'u kiwach rumal ri kotz'i'j.</l>
<l>K'ate k'ut xkitaq ri chajal kotz'i'j:</l>
<l>-Naki pa rumal mixiya' qakotz'i'j chi eleq'axik?</l>
<l>Are qakotz'i'j wa'e qawilo.- Xe'uchax chajal.</l>
<l>-Ma b'a xqana'o, at ajaw.</l>
<l>Mi na re xquyu qaje'.- Xecha' k'ut.</l>
<l>K'ate puch xjix kichi',</l>
<l>kitojb'al kichajin chi eleq'axik.</l>
<l>K'eje k'ut kich'akatajik Jun Kame,</l>
<space quantity="25" unit="chars" /><l>Wuqub' Kame, kumal Junajpu,</l>
<space quantity="44" unit="chars" /><l>Xb'alanke.</l>
<l>Uxe' ri b'anoj ri':</l>
<l>ta xkik'am ri kichi' jereb'aq.</l>
<l>Kichi' purpuweq: jereb'aq wakamik.</l>
<lb /> <!-- potential div marker -->
<l>K'ate chi k'ut ta xqaj chaaj,</l>
<l>xawi xere junam kechaajik.</l>
<l>Xkelej chi k'u chaaj,</l>
<l>ta xepixab'an chi k'u kib':</l>
<l>-Saqarik chik.- Xecha' Xib'alb'a.</l>
<l>-Utz b'a la! Xecha' k'ajolab', ta xkelej.</l>
<lb /> <!-- potential div marker -->
<l>Xe'ok chi k'ut pa Tew Ja.</l>
<l>Mawi ajilan tew,</l>
<l>tzatz chi saqb'oqom chupan ja,</l>
<space quantity="20" unit="chars" /><l>rochoch tew.</l>
<l>Jusu k'u xtzaj tew rumal kutzinaq,</l>
<space quantity="19" unit="chars" /><l>mayb'al;</l>
<l>xsach ri tew kumal k'ajolab'.</l>
<l>Mawi xekamik,</l>
<l>xawi e k'aslik ta xsaqirik.</l>
<l>Are ta k'u xkaj Xib'alb'a chiri' ta xekam wi.</l>
<l>Mawi k'eje,</l>
<l>xawi k'u utz kiwach ta xsaqirik.</l>
<l>Xekel chi ula' taqol ke,</l>
<l>xeb'e chik e chajal.</l>
<l>-Naki pa la mawi mixekamik? Xcha' chi rajawal Xib'alb'a.</l>
<l>Xkimayjaj chik kib'anoj k'ajolab' Junajpu,</l>
<space quantity="34" unit="chars" /><l>Xb'alanke.</l>
<lb /> <!-- potential div marker -->
<l>K'ate xe'ok chi k'ut pa B'alami Ja,</l>
<l>tzatz chi b'alam, B'alam Rochoch.</l>
<l>-Mawi kojitiyo!</l>
<l>K'o iwech chuxik.- Xe'uch'axik b'alam.</l>
<l>K'ate k'ut xkipuk'ij b'aq chi kiwach chikop.</l>
<l>K'ate k'ut kepaq'aq'ik chiri' chuwi b'aq.</l>
<l>-Mi k'u xe'utzinik!</l>
<l>Mixutij kik'ux.</l>
<l>K'ate wi ri' mixkiya' kib',</l>
<l>are kib'aqil ri kak'uxuxik.- Xecha' ri waranel.</l>
<l>Konojel ki' kik'ux chi re.</l>
<l>Ma k'u xekamik!</l>
<l>Xawi xere utz kiwach,</l>
<l>xe'el uloq pa B'alami Ja.</l>
<l>-Naki pa k'i chi' e winaqil?</l>
<l>Apa k'i xepe wi? Xecha' ri Xib'alb'a konojel.</l>
<lb /> <!-- potential div marker -->
<l>K'ate chik xe'ok chi upam Q'aq',</l>
<l>jun ja chi q'aq',</l>
<l>xa utukel q'aq' upam.</l>
<l>Mawi xek'atik rumal,</l>
<l>xa b'olol,</l>
<l>xa tzimaj wi.</l>
<l>Xawi xere utz chi kiwach ta xsaqirik.</l>
<l>Are ta kajawaxik jusuk' ta kekamik chi upam ri ke'ik'ow wi.</l>
<l>Mawi k'eje,</l>
<l>xawi kasach kik'ux Xib'alb'a rumal.</l>
<l>Xekoj chik chi upam Sotz'in Ja.</l>
<l>Utukel sotz' chi upam chi ja,</l>
<l>jun ja chi kamasotz',</l>
<l>nima'q chikop.</l>
<l>K'eje ri cha kitza'm</l>
<space quantity="13" unit="chars" /><l>kikamisab'al;</l>
<l>jusu chutzinik chopon chi kiwach.</l>
<l>Xek'oje k'u chiri' chi upam,</l>
<l>xa pa wub' xewar wi.</l>
<l>Mawi xetiyik rumal ri e k'o pa ja.</l>
<l>Chiri' k'ut xkiya' wi kib'</l>
<l>jun wi rumal jun chi kamasotz',</l>
<l>chi kaj xpe wi.</l>
<l>Xawi uk'utb'al rib' ta xkib'ano</l>
<l>rumal k'o kakitz'onoj wi</l>
<l>kina'oj.</l>
<l>Jun aq'ab' k'u ri sotz' keb'ujujik:</l>
<l>-Kilitz'!</l>
<l>Kilitz'! Kecha'.</l>
<space quantity="9" unit="chars" /><l>Kecha' jun aq'ab'.</l>
<l>Xtane k'u ri sqaqi'n,</l>
<l>maja b'i chik kesilob'ik ri sotz';</l>
<l>chiri' k'u chakal wi ri jun</l>
<space quantity="7" unit="chars" /><l>tza'm wub'.</l>
<l>Xcha' k'u ri Xb'alanke:</l>
<l>-Junajpu:</l>
<l>k'a janik' pa usaqirik kawilo?</l>
<l>-K'a janik'an lab'a lo.</l>
<l>Wila na!- Xcha' k'ut.</l>
<l>K'i k'u are karaj mukum uloq chuchi' wub',</l>
<space quantity="12" unit="chars" /><l>karaj ril uloq usaqirik.</l>
<lb /> <!-- potential div marker -->
<l>K'ate puch ta xqupix ujolom rumal kamasotz',</l>
<space quantity="14" unit="chars" /><l>qupul chi kanoq unimal ri Junajpu.</l>
<l>-Jucha'lik?</l>
<l>ma mixsaqirik? -Xcha' ri Xb'alanke.</l>
<l>Maja b'i chik chisilob'ik ri Junajpu.</l>
<l>-Jupa cha'?</l>
<l>Ma xa on mixb'ek Junajpu?</l>
<l>Jupa cha' mixab'ano?-</l>
<l>Maja b'i chik chisilab'ik,</l>
<l>xa k'i chikosos chik.</l>
<l>K'ate k'ut xuk'ix b'ij Xb'alanke:</l>
<l>-Aqaroq!</l>
<l>Mixqaya' yan -.Xcha k'ut.</l>
<l>Chila' k'ut xb'ek'ola na wi ujolom chuwi jom,</l>
<l>xawi utzij Jun Kame,</l>
<space quantity="11" unit="chars" /><l>Wuqub' Kame.</l>
<l>Kekikot k'u ri Xib'alb'a konojel rumal ujolom Junajpu.</l>
<l>K'ate k'ut ta xutaq chikop ronojel,</l>
<l>sis,</l>
<l>aq.</l>
<l>Ronojel ch'uti chikop,</l>
<space quantity="8" unit="chars" /><l>nima chikop.</l>
<l>Chaq'ab',</l>
<l>xawi xare raqab'al ta xutz'onoj k'ut kecha':</l>
<l>-Naki taq pa iwecha' chi jujunal?</l>
<l>Are kixnutaq wi,</l>
<l>chik'am uloq ri iwecha'.- Xcha' k'ut Xb'alanke chi ke.</l>
<l>-Utz b'a la! Xecha' k'ut,</l>
<l>ta xeb'ek e k'amol rech.</l>
<l>Ta xe'ulje k'ut konojel:</l>
<l>k'o xa q'umar rech xb'e'uk'ama';</l>
<l>k'o xa tz'alik xb'e'uk'ama';</l>
<l>k'o xa ab'aj xb'e'uk'ama';</l>
<l>k'o xa ulew xb'e'uk'ama'.</l>
<l>Jalajoj kecha' ri (ch'uti) chikop,</l>
<space quantity="19" unit="chars" /><l>nima chikop.</l>
<l>K'i pu k'u uxamb'e</l>
<l>kanajoq ri sis;</l>
<l>q'oq' xb'e'uk'ama',</l>
<space quantity="6" unit="chars" /><l>kub'ulkutij chutza'm kapetik.</l>
<l>Are k'ut xok jalwachib'al ujolom Junajpu.</l>
<l>Lib'aj chi' xk'otox ub'aq uwach.</l>
<l>Tzatz chi ajna'oj chi kaj xpe wi.</l>
<l>Are Uk'ux Kaj,</l>
<l>Juraqan xulk'o loq,</l>
<space quantity="8" unit="chars" /><l>xuluk'u loq chiri' pa Sotz'i Ja.</l>
<l>Ma k'u atan xutzinik uwach.</l>
<l>Utz chik xuxic;</l>
<l>xawi xare uch'uq jeb'el xwachinik,</l>
<l>xawi xare xch'awik.</l>
<l>Are k'ut ta chi raj saqirik,</l>
<l>chi kaqtarin uxe' kaj,</l>
<l>-Kaxaqi na chik, Ama! Xuchax ri wuch'.</l>
<l>-We! Xcha' ri mama' ta chi xaqinik.</l>
<l>K'ate ta chi q'equmar chik.</l>
<l>Kajmul xaqin ri mama'.</l>
<l>Kaxaqin wuch', kacha' winaq wakamik.</l>
<l>Xa k'u kaq rax utzinik,</l>
<l>ta xutik'ib'a uk'oje'ik.</l>
<l>-Ma utz? Chuchax k'ut Junajpu.</l>
<l>-Je, utz! Xcha' k'ut.</l>
<l>Xawi xare chu b'aqitila ujolom.</l>
<l>K'eje ri qitzij ujolom xuxik.</l>
<l>K'ate k'ut ta xkib'an kitzij,</l>
<space quantity="14" unit="chars" /><l>xepixab'an kib',</l>
<l>-Ma naki katchaajik?</l>
<l>xaqi cha yekuj awib',</l>
<l>xa in jun k'i kinb'anowik.- Xcha' Xb'alanke chi re.</l>
<l>K'ate k'ut ta xupixab'aj jun umul:</l>
<l>-Katk'oje ta chiri' chuwi' jom,</l>
<l>chi' wi katk'oje wi,</l>
<l>chi upam pix.- Xuchax umul rumal Xb'alanke.</l>
<l>-Chopon na kik' awuk',</l>
<l>k'ate katelik,</l>
<l>k'a in kinb'anowik.- Xuchax ri umul,</l>
<l>ta xpixab'axik ch'aq'ab'.</l>
<l>K'ate k'ut ta xsaqirik,</l>
<l>xawi xare utz kiwach kikab'ichal.</l>
<l>Xqaj chi k'u kichaaj,</l>
<l>k'olan chi k'u ujolom Junajpu chuwi' jom:</l>
<l>-Mixqach'akoyan,</l>
<l>mixib'ano.</l>
<l>Kiya'n,</l>
<l>mixiya'o! Xe'ucha'xik.</l>
<l>Xawi k'u xere chi sik'in Junajpu:</l>
<l>-Chak'aqa ri jolom chi kik'! Ke'ucha'xik.</l>
<l>Ma k'u chi k'i kaq'axow chik.</l>
<l>Chiyekow qib'.</l>
<l>Are k'u xetzaqow kik' rajawal Xib'alb'a.</l>
<l>Xuk'ul k'ut Xb'alanke,</l>
<l>taqal k'u ri kik' chuwach b'ate</l>
<l>chi tanenik.</l>
<l>Ta xelik jusu k'u xik'ow kik' chuwi jom,</l>
<l>xa jun,</l>
<l>xa ka nab' wi taqal pa pix.</l>
<l>Ta xel k'u ri umul,</l>
<l>chi k'oxk'otik ta xb'ek;</l>
<l>Oqotal k'ut ta xb'e kumal ri Xib'alb'a.</l>
<l>Kejuminik,</l>
<l>kech'aninik xeb'e chi rij ri umul,</l>
<l>xek'isb'e konojel Xib'alb'a.</l>
<lb /> <!-- potential div marker -->
<l>K'ate k'ut xkik'amixtaj ri ujolom Junajpu.</l>
<l>Xtikixtaj chik uq'oq' Xb'alanke,</l>
<l>are chi k'ut xb'ekik'ub'a' ri q'oq' chuwi jom.</l>
<l>Qitzij jolom chi k'u ujolom ri Junajpu.</l>
<l>Kekikot chi k'u kikab'ichal.</l>
<l>Are k'ut keb'etzukun na kik' ri Xib'alb'a;</l>
<l>k'ate k'ut xkik'amixtaj chi ri kik' pa pix.</l>
<l>Ta xesik'in chi k'ut:</l>
<l>-Kixpetoq!</l>
<l>Wa'e kik' qe,</l>
<l>mixqariqo! Xecha'.</l>
<l>Kik'olem chi k'ut.</l>
<l>Ta xe'ul Xib'alb'a.</l>
<l>-Naki pa ri mixqilo? Xecha' k'ut.</l>
<l>Ta xkitik'ib'a chi k'ut chaajik:</l>
<l>junam chaajik chi k'ut xkib'an chik kikab'ichal.</l>
<l>K'ate k'ut xk'aqataj ri q'oq' rumal Xb'alanke,</l>
<l>chi puk'ab'in ri q'oq',</l>
<l>xqaj pa jom.</l>
<l>Saqiram k'u ri usaqilal chi kiwach.</l>
<l>-Naki pa ri chib'e'ik'ama'?</l>
<l>Apa k'o wi ri k'amol re? Xcha' Xib'alb'a.</l>
<l>K'eje k'ut kich'akatajik rajawal Xib'alb'a, rumal Junajpu,</l>
<space quantity="50" unit="chars" /><l>Xb'alanke.</l>
<l>Nima k'axkol xek'oje wi,</l>
<l>mawi are xekam wi ri ronojel xb'an chi ke.</l>
<lb /> <!-- potential div marker -->
<l>ARE K'UT WA'E KINAB'AL,</l>
<space quantity="14" unit="chars" /><l>KIKAMIK JUNAJPU,</l>
<space quantity="22" unit="chars" /><l>XB'ALANKE</l>
<lb /> <!-- potential div marker -->
<l>Are wa kinab'al,</l>
<space quantity="7" unit="chars" /><l>kikamik xchiqab'ij chik.</l>
<l>Ta xepixab'aj k'ut,</l>
<l>xkib'ano ronojel k'axk'ol,</l>
<space quantity="17" unit="chars" /><l>ra'il xb'an chi ke.</l>
<l>Mawi xekamik rumal utijob'al Xib'alb'a,</l>
<l>mawi xech'akatajik rumal ronojel tiyonel chikop k'o chi Xib'alb'a.</l>
<lb /> <!-- potential div marker -->
<l>K'ate k'ut ta xkitaq chi ka'ib' nik'wachinel,</l>
<l>k'eje ri e ilol.</l>
<l>Are kib'i' wa: Xulu',</l>
<space quantity="15" unit="chars" /><l>Pakam.</l>
<l>E eta'manel.</l>
<l>-We kojtz'onoxik chi we kumal rajawal Xib'alb'a</l>
<space quantity="24" unit="chars" /><l>rumal ri qakamik.</l>
<l>Kina'oj kakinuk' rumal ri mawi mixojkamik,</l>
<space quantity="26" unit="chars" /><l>ma pu mixojch'akatajik,</l>
<space quantity="26" unit="chars" /><l>mixqasach kitijob'al,</l>
<space quantity="26" unit="chars" /><l>ma xa chikop chok chi qe.</l>
<l>Are k'u retal wa chi qak'ux:</l>
<l>chojim ab'aj kamisab'al qe kumal.</l>
<l>Mixekuchu kib' ronojel Xib'alb'a.</l>
<l>Ma k'u qitzij ta kojkamik.</l>
<l>Are k'u ina'oj wa' xchiqab'ij:</l>
<l>We kixultz'onob'exoq kumal chi rech qakamik,</l>
<l>ta kojk'atoq.</l>
<l>Naki xchikuchaj ix Xulu',</l>
<space quantity="16" unit="chars" /><l>ix Pakam.</l>
<l>We kecha' chi we?</l>
<l>-Ma utz lo chiqatix ta kib'aqil pa siwan?</l>
<l>We ma b'a utz?</l>
<l>-Xawi xere chik chik'astaj kiwach.- Kixcha'.</l>
<l>-Web'a are utz xa chiqaxekeb'a chuwi che'? Ta kecha' chik chi we.</l>
<l>-Xax ma utz wi:</l>
<l>xawi xere chiwil chi kiwach!- Kixcha'.</l>
<l>Ta kecha' chi k'ut chi roxmul:</l>
<l>-Xa b'a re rutzil,</l>
<l>xa chiqatix kib'aqil pa raqan ja'? We k'ut kixuchax chik kumal:</l>
<l>-Are utz b'a la kekamik!</l>
<l>K'ate k'u utz chijok kib'aqil chuwach ab'aj;</l>
<l>k'eje ri chike'x k'ajim jal;</l>
<l>jujunal k'u chike'ik.</l>
<l>K'ate k'u chitix ub'ik chi raqan ja',</l>
<l>chi ri qaj k'wa',</l>
<l>chib'e ch'uti juyub',</l>
<space quantity="7" unit="chars" /><l>nima juyub'.- Kixcha' k'ut.</l>
<l>Ta chik'utunizaj ri qapixab',</l>
<l>mixqab'ij chi we.- Xecha' Junajpu,</l>
<space quantity="26" unit="chars" /><l>Xb'alanke.</l>
<l>Ta xepixab'ik,</l>
<l>xketamaj kikamik.</l>
<l>Are kab'an ri nima chojim ab'aj,</l>
<l>k'eje ri chojib'al ki xkib'an Xib'alb'a,</l>
<l>nima'q xaq xkikojo.</l>
<lb /> <!-- potential div marker -->
<l>K'ate k'ut xul samajel,</l>
<space quantity="15" unit="chars" /><l>achb'ilay ke;</l>
<l>usamajel Jun Kame,</l>
<space quantity="9" unit="chars" /><l>Wuqub' Kame:</l>
<l>-Kepetoq!</l>
<l>Kojb'e ta kuk' k'ajolab'.</l>
<l>Chib'etakila k'a kixqachojij.- Kacha' ajaw, ix k'ajolab'.</l>
<space quantity="31" unit="chars" /><l>Xe'ucha'xik.</l>
<l>-Utz b'a la! Xecha' k'ut.</l>
<l>Anim xeb'ek,</l>
<l>xe'opon k'ut chuchi' choj.</l>
<l>Chiri' k'ut xerajch'ij wi chi etz'anem:</l>
<l>-Qach'opij wa'e ri qaki.</l>
<l>Kaj taq mul taj chi qaxik'aj,</l>
<l>chi qajujunal, ix k'ajolab'.- Xechax k'ut rumal Jun Kame.</l>
<l>-Mawi are kojimich' wi ri.</l>
<l>Ma pa qeta'm, qakamik, ix ajawab'?</l>
<l>Chiwila na! Xecha' k'ut.</l>
<l>Ta xkik'ulawachij kiwach,</l>
<l>xkirip kiq'ab' kikab'ichal,</l>
<l>e pu jupujuj ta xeb'ek pa choj.</l>
<l>Chiri' k'ut xekam wi kikab'ichal.</l>
<l>Kekikot chi k'ut ronojel Xib'alb'a,</l>
<l>taqal kiyuyub',</l>
<l>taqal kixulq'ab'.</l>
<l>-Mixeqachako!</l>
<l>Qitzij mawi atan xkiya' kib'! Xecha'.</l>
<l>K'ate k'ut kitaqik ri Xulu',</l>
<space quantity="22" unit="chars" /><l>Pakam,</l>
<l>Xkanaj wi kitzij,</l>
<l>xawi xare xtz'onox ri xb'e wi kib'aqil.</l>
<l>Ta xeq'ijin Xib'alb'a,</l>
<l>xjok kib'aqil,</l>
<l>xb'etixoq chi raqan ja'.</l>
<l>Ma k'u xeb'e ta chi naj,</l>
<l>xa jusu xeqaj chuxe' ja',</l>
<l>e cha'om k'ajolab' xe'uxik.</l>
<l>xawi xere kiwach xuxik,</l>
<l>xek'utun chi k'ut.</l>
<lb /> <!-- potential div marker -->
<l>Chi rob'ix k'ut xek'utun chik,</l>
<l>xe'il chi ya' rumal winaq,</l>
<l>e ka'ib' k'eje ri xa winaq kar xewachinik.</l>
<l>Ta xil kiwach kumal Xib'alb'a,</l>
<l>xetzukux k'ut chi taq ya'.</l>
<l>Xchuweqa' k'ut kek'utunoq e ka'ib' chi meb'a;</l>
<l>atziyaq kiwach,</l>
<l>atziyaq pu kij,</l>
<l>atziyaq k'ut kiq'u.</l>
<l>Mana chib'anan ta kiwach ta k'i xe'ilik rumal Xib'alb'a.</l>
<l>Jalan chi k'ut xkib'ano:</l>
<lb /> <!-- potential div marker -->
<l>xa Xajoj Pujuy,</l>
<space quantity="3" unit="chars" /><l>Xajoj Kux,</l>
<l>xa Ib'oy xkixajo,</l>
<l>xa Xtzul,</l>
<l>xa Ch'itik xkixaj chik.</l>
<l>K'ya mayjab'al xkib'an chik:</l>
<l>Xkiporoj ja,</l>
<l>k'eje ri qitzij chik'atik.</l>
<l>Lib'aj chi' k'ut chiwinaqir chik.</l>
<l>Tzatz chi Xib'alb'a chika'yik,</l>
<l>k'ate chikipus kib'</l>
<l>chikam jun chike;</l>
<l>chi pune na chi kaminaqil.</l>
<l>Nab'e chikikamisaj kib',</l>
<l>xawi xere lib'aj chi' k'astaj wi chi uwach.</l>
<l>Xa kika'y Xib'alb'a ta chi kib'ano.</l>
<l>Ronojel xkib'an chik</l>
<l>uxe'najik chik ch'akb'al kech Xib'alb'a kumal.</l>
<lb /> <!-- potential div marker -->
<l>K'ate chi puch roponik chik</l>
<l>utzijel kixajoj chi xikin ajawab' Jun Kame,</l>
<space quantity="34" unit="chars" /><l>Wuqub' Kame.</l>
<l>Xcha' ta xkita'o:</l>
<l>-Naki ri e ka'ib' meb'a?</l>
<l>La qitzij wi chi kus?</l>
<l>Qitzij wi pu chi jeb'elik kixajowik.</l>
<l>Ronojel kakib'ano! Xcha' k'ut.</l>
<l>Kitzijoxik xoponik kuk' ajawab',</l>
<l>kus xkita'o.</l>
<l>Ta xb'ochi k'ut kisamajel,</l>
<l>taqol chi kepetoq.</l>
<l>-Chultakib'ana',</l>
<l>qaka'y.</l>
<l>Keqamayjaj taj</l>
<l>keqaka'yij ta puch! Kecha ajawab'. Kixcha' chi ke.- Xuchax ri</l>
<l>samajel.</l>
<l>Xe'opon k'ut kuk' ri xajol,</l>
<l>ta xcha'o k'ut kitzij ajawab' chi ke.</l>
<l>-Ma b'a chiqaj!</l>
<l>Rumal ri qitzij kojxob'ik.</l>
<l>Ma xa mawi kojk'ixb'ik kojok apanoq chi ajawal ja?</l>
<l>Rumal k'i itzel qawach.</l>
<l>Ma xa qi nima'q ub'aq qawach chi meb'a?</l>
<l>Ma xa on ril chi re xa oj xajol?</l>
<l>Naki ta chiqab'ij chi ke qachmeb'a?</l>
<l>K'o kan k'u rayij nay pu ri qaxajoj,</l>
<l>kakik'astaj kiwach quk'.</l>
<l>Ma k'eje la k'u xchiqab'an chi ke ri ajawab'.</l>
<l>K'eje k'u mawi kaqaj wi. Ix samajel.- Xecha' k'ut ri Junajpu,</l>
<space quantity="53" unit="chars" /><l>Xb'alanke.</l>
<l>cXelejeb'ex na kiwach chuwi ra'il,</l>
<space quantity="22" unit="chars" /><l>chuwi k'ax,</l>
<l>Kaq ra'il xeb'ek.</l>
<l>Mawi atan xqaj b'enam.</l>
<l>K'ya mul xech'ijik,</l>
<l>xa chimachka'ij samajel chi kiwach,</l>
<space quantity="16" unit="chars" /><l>k'amol ke.</l>
<lb /> <!-- potential div marker -->
<l>Ta xeb'e k'ut ruk' ajaw.</l>
<l>Xe'opon puch kuk' ajawab'.</l>
<l>Kemochochik</l>
<l>chikixulela kiwach xe'oponik,</l>
<l>xkikemelaj kib',</l>
<l>chikiluq' kib',</l>
<l>chikipach kib'.</l>
<l>Chimayo kib' chi atz'yaq.</l>
<l>Qitzij wi, chi meb'a kiwachib'al xe'oponik.</l>
<lb /> <!-- potential div marker -->
<l>Ta xtz'onox k'ut kijuyub'al,</l>
<space quantity="17" unit="chars" /><l>kamaq' puch.</l>
<l>Xtz'onox nay puch kichuch,</l>
<space quantity="18" unit="chars" /><l>kiqajaw:</l>
<l>-Apa kixpe wi? Xe'ucha'xik.</l>
<l>-Ma b'a qeta'on, at ajaw,</l>
<l>mawi xqeta'maj uwach qachuch,</l>
<space quantity="21" unit="chars" /><l>qaqajaw.</l>
<l>K'a oj chutikoq ta xekamik.- Xa xecha'.</l>
<l>Mawi naki la xkib'ij.</l>
<l>-Utz b'a la,</l>
<l>chib'an ta b'a, qaka'y.</l>
<l>Naki chiwaj?</l>
<l>Iwajil chiqaya'o! Xe'ucha'xik.</l>
<l>-Ma b'a kaqaj!</l>
<l>Qitzij chi kaqaxib'ij qib'.- Xecha' chik chi re ajaw.</l>
<l>-Mixib'ij iwib'!</l>
<l>mixxob'ik!</l>
<l>Kixxajowoq:</l>
<l>Are ta nab'e chixaj ri kixpusu' ta iwib'.</l>
<l>Chiporoj ta k'u ri wochoch.</l>
<l>Chib'ana' ronojel ri iweta'm.</l>
<l>Kojka'y taj kaqaj.</l>
<l>Are uma qak'ux kixb'etaqoq rumal, ix meb'a.</l>
<l>Chiqaya' iwajil! Xe'uchax k'ut.</l>
<lb /> <!-- potential div marker -->
<l>Ta xkitikib'a k'ut kib'ix,</l>
<space quantity="19" unit="chars" /><l>kixajoj.</l>
<l>Ta xul k'ut ronojel ri Xib'alb'a,</l>
<l>xepulik e kayel.</l>
<l>Ronojel k'ut xkixajo,</l>
<l>xkixaj Kux,</l>
<l>xkixaj Pujuy,</l>
<l>xkixaj Ib'oy.</l>
<l>Xcha' k'u ajaw chi ke:</l>
<l>-Chipusu' ri nutz'i'!</l>
<l>Chik'astaj chi uwach iwumal! Xe'ucha'xik.</l>
<l>-We! Xecha'.</l>
<l>Ta xkipus tz'i',</l>
<l>xk'astaj chi uwach.</l>
<l>Qitzij k'u chi kikot ri tz'i'</l>
<l>ta xk'astaj uwach,</l>
<l>chusaqb'isala' uje'</l>
<l>ta xk'astaj uwach.</l>
<l>Xcha' k'u ajaw chi ke:</l>
<l>-Chiporoj na b'a wochoch! Xe'uchax chik.</l>
<l>Ta xkiporoj k'ut rochoch ajaw;</l>
<l>e pulinaq ajawab' pa ja konojel,</l>
<l>Mawi xek'atik.</l>
<l>Lib'aj chi' chik xkutzinisaj,</l>
<l>mana jusu sachik ri rochoch Jun Kame.</l>
<l>Xkimayjaj k'ut konojel ajawab'.</l>
<l>Xawi k'u xere kexajowik.</l>
<l>Nim kekikotik.</l>
<l>Xe'uchax chi k'ut rumal ajaw:</l>
<l>-Chikamisaj na k'u jun winaq!</l>
<l>Chipusu', ma ta k'u chikamik! Xe'uchax k'ut.</l>
<l>-Utz b'a la! Xecha'.</l>
<l>Ta xkichap k'ut jun winaq,</l>
<l>k'ate xkipusu',</l>
<space quantity="6" unit="chars" /><l>xkipoq'oj k'u aq'anoq uk'ux ri jun winaq,</l>
<l>xkik'olob'a k'ut chi kiwach ajawab'.</l>
<l>Xkimayjaj chi k'ut Jun Kame,</l>
<space quantity="19" unit="chars" /><l>Wuqub' Kame.</l>
<l>Lib'aj chi' k'ut xk'astaj chi uwach ri jun winaq kumal.</l>
<l>Nim chi kikot uk'ux ta xk'astaj uwach.</l>
<l>Xkimayjaj k'ut ajawab'.</l>
<l>-Chipusu' china k'u iwib'!</l>
<l>chiqil taj.</l>
<l>Qitzij kurayij qak'ux ri ixajoj! Xecha' chi k'u ajawab'.</l>
<l>-Utz b'a la, at ajaw! Xecha' k'ut.</l>
<lb /> <!-- potential div marker -->
<l>K'ate puch xkipus kib':</l>
<l>are k'u xpus ri Xjunajpu rumal Xb'alanke.</l>
<l>Jujunal k'u xperepoxik raqan,</l>
<space quantity="23" unit="chars" /><l>uq'ab';</l>
<l>xel ujolom,</l>
<l>xk'ole aponoq chi naj;</l>
<l>xk'otix uloq uk'ux,</l>
<l>xch'eqe chuwach tz'alik.</l>
<l>Keq'ab'ar k'u ri ronojel rajawal Xib'alb'a chi ka'y.</l>
<l>Xa k'u jun chi kaxajowilab'ik: ri Xb'alanke.</l>
<l>-Katwalijoq! Xcha' k'ut.</l>
<l>Lib'aj chi' k'ut xk'astaj uwach.</l>
<l>Nim kekikotik.</l>
<l>Xawi k'eje kekikot ajawab'.</l>
<l>Xawi are keb'anowik,</l>
<l>kakikot kik'ux Jun Kame,</l>
<space quantity="15" unit="chars" /><l>Wuqub' Kame.</l>
<l>K'eje ri are kexajowik,</l>
<space quantity="13" unit="chars" /><l>kakina'o.</l>
<lb /> <!-- potential div marker -->
<l>K'ATE PUCH URAYINIK,</l>
<space quantity="11" unit="chars" /><l>UMALINIK PU KIK'UX AJAWAB' CHI RE KIXAJOJ XJUNAJPU,</l>
<space quantity="53" unit="chars" /><l>XB'ALANKE.</l>
<lb /> <!-- potential div marker -->
<l>Ta xel k'u kitzij Jun Kame,</l>
<space quantity="18" unit="chars" /><l>Wuqub' Kame:</l>
<l>-Chib'ana' chi qe!</l>
<l>Kojipusu'! Xecha' k'ut.</l>
<l>-Junal taj kojipusu'! Xecha' k'ut Jun Kame,</l>
<space quantity="34" unit="chars" /><l>Wuqub' Kame chi ke ri Xjunajpu,</l>
<space quantity="34" unit="chars" /><l>Xb'alanke.</l>
<l>-Utz b'a la; chi k'astaj iwach.</l>
<l>Ma pa ix k'o kam?</l>
<l>Oj pu kikotirisaj iwe.</l>
<l>Ix pu rajawal iwal,</l>
<space quantity="14" unit="chars" /><l>ik'ajol.- Xecha' k'ut chi ke ajawab'.</l>
<l>Are k'u nab'e xpus ri k'i ujolom ajaw:</l>
<space quantity="24" unit="chars" /><l>Jun Kame ub'i'.</l>
<space quantity="24" unit="chars" /><l>Rajawal Xib'alb'a.</l>
<l>Kaminaq chi k'ut Jun Kame,</l>
<l>ta xchap chik Wuqub' Kame.</l>
<l>Mawi xk'astaj chi kiwach.</l>
<lb /> <!-- potential div marker -->
<l>K'ate pu kelik Xib'alb'a chi kaqan,</l>
<l>are xkil ri ajawab' xekamik.</l>
<l>E xaraxoj chub'ik</l>
<l>e pu xaraxoxinaq kikab'ichal.</l>
<l>Xa k'u k'ajisab'al kiwach xb'anik.</l>
<l>Jusuk' xukamib'ej ri jun ajaw,</l>
<l>mana xkik' as taj chi uwach.</l>
<l>Are k'u ri jun ajaw xelaj na,</l>
<space quantity="20" unit="chars" /><l>xok na chi kiwach ri e xajol;</l>
<l>mawi xuk'ulu,</l>
<l>ma pu xuriqo:</l>
<l>-Toqob' nuwach! Xcha', ta xuna' rib'.</l>
<l>Xek'is k'u b'eq ronojel kal,</l>
<space quantity="24" unit="chars" /><l>kik'ajol pa nima siwan.</l>
<l>Xa jun xkib'alij wi kib' pa nima xolob'achan.</l>
<l>chiri' k'ut e tub'ul wi;</l>
<l>ta xk'ulun k'ut mawi ajilan chi sanik,</l>
<l>tukulij ula' ke pa siwan.</l>
<l>K'eje ri xeb'eyo'x uloq,</l>
<l>ta xe'ul k'ut,</l>
<l>xkixulkiya' chi kib' konojel.</l>
<l>Xe'ulelajoq,</l>
<l>xe'ul pu okoq.</l>
<l>K'eje k'ut kich'akatajik rajawal Xib'alb'a;</l>
<l>xa mayjab'al,</l>
<l>xa pu kijalwachib'al kib' ta xkib'ano.</l>
<l>K'ate puch ta xkib'ij kib'i',</l>
<space quantity="14" unit="chars" /><l>xkikob'isaj kib' chi kiwach konojel Xib'alb'a:</l>
<l>-Chita' qab'i:</l>
<l>xchiqab'ij!</l>
<l>Xchiqab'ij nay puch ub'i' qaqajaw chi we.</l>
<l>Oj wa':</l>
<l>oj Xjunajpu,</l>
<space quantity="3" unit="chars" /><l>Xb'alanke qab'i'!</l>
<l>Are k'u qaqajaw, ri xikamisaj, Jun Junajpu,</l>
<space quantity="31" unit="chars" /><l>Wuqub' Junajpu, kib'i'!</l>
<l>Oj k'u pak'ol re wa'e kira'il,</l>
<space quantity="22" unit="chars" /><l>kik'axk'ol ri qaqajaw!</l>
<l>K'eje k'ut mixqakuyu wi ronojel k'axk'ol,</l>
<l>mixib'an chi qe.</l>
<l>K'eje k'ut kixqasach wi iwonojel,</l>
<l>kixqamisaj,</l>
<l>maja b'i chik k'olotajel chi we.- Xe'uchax k'ut.</l>
<lb /> <!-- potential div marker -->
<l>K'ate puch kelajik</l>
<l>koq'ik konojel Xib'alb'a:</l>
<l>-Toq'ob' qawach, ix Junajpu,</l>
<space quantity="20" unit="chars" /><l>Xb'alanke!</l>
<l>Qitzij wi xojmakunik chi ke ri iqajaw kib'ij la,</l>
<l>k'ute e muqul chi pusb'al chaaj.- Xecha' k'ut.</l>
<l>-Utz b'a la!</l>
<l>Are b'a ri qatzij xchiqab'ij chi we.</l>
<l>Chita' iwonojel, ix Xib'alb'a:</l>
<l>rumal mana nim chi iq'ij,</l>
<l>iwalaxik chuxik,</l>
<l>ruk' nay puch mawi nim chi ikochib'al.</l>
<l>Xsqaqi'n chik chi kik' jolomax,</l>
<l>mawi ch'ajom kik' iwe!</l>
<l>Xa xot,</l>
<l>xa aq'am,</l>
<l>xa chuch chi re xjeraxik,</l>
<l>xa nay pu ral k'im,</l>
<space quantity="16" unit="chars" /><l>ral tolob' chi wechaj.</l>
<l>Ma k'u iwech ri ronojel saqil al,</l>
<space quantity="24" unit="chars" /><l>saqil k'ajol.</l>
<l>Xa no'j chitzaqo rib' chi wach,</l>
<l>are ri ajmak,</l>
<space quantity="7" unit="chars" /><l>ajlab'al,</l>
<space quantity="7" unit="chars" /><l>ajb'is,</l>
<space quantity="7" unit="chars" /><l>ajmoken,</l>
<l>chok na;</l>
<l>umak kixok wi!</l>
<l>Mana xa rax chapom ronojel winaq chib'ano!</l>
<l>Kixta'on puch chuwi ri kik' jolomax! Xe'uchax k'ut konojel Xib'alb'a.</l>
<l>K'eje k'ut tikarinaq kisachik</l>
<l>umayixik nay puch kisik'ixik.</l>
<l>Mawi nim kiq'ij ojer;</l>
<l>Qitzij mana kab'awil kib'i' ojer.</l>
<l>Xawi xib'al,</l>
<l>itzel kiwach.</l>
<l>E ajtza,</l>
<space quantity="2" unit="chars" /><l>ajtukur,</l>
<l>e taqchinel chi mak,</l>
<space quantity="12" unit="chars" /><l>chi lab'al.</l>
<l>E nay pu ajmuqulik k'ux,</l>
<l>e q'eqa il,</l>
<space quantity="2" unit="chars" /><l>saqil;</l>
<l>ajmox wach,</l>
<l>ajlatzab' ke'ucha'xik.</l>
<l>Chixe'on kiwach kek'ulutajik.</l>
<l>K'eje k'ut usachik kinimal,</l>
<space quantity="19" unit="chars" /><l>q'aq'al.</l>
<l>Mawi nim chi kajawarem xuxik.</l>
<l>Are xeb'anow ri Xjunajpu,</l>
<space quantity="16" unit="chars" /><l>Xb'alanke.</l>
<lb /> <!-- potential div marker -->
<l>ARE K'UT KOQ'IK,</l>
<space quantity="9" unit="chars" /><l>KASIK'IN RI KATI'T CHUWACH RI AJ,</l>
<space quantity="36" unit="chars" /><l>RI XKITIK KANOQ.</l>
<lb /> <!-- potential div marker -->
<l>Xpe utux ri aj,</l>
<l>k'ate xchaqij chik.</l>
<l>Are k'ut ta xek'at pa choj,</l>
<l>ta xpe chi k'ut utux ri aj.</l>
<l>K'ate k'ut xk'aton ri kati't:</l>
<l>xuk'at ri porn chuwach ri aj,</l>
<l>unatab'al kech ri'.</l>
<l>Are xkikot wi uk'ux kati't ri chu kamul xpe utux ri aj.</l>
<l>Ta xkab'awilax rumal kati't,</l>
<l>ta xub'inatisaj k'ut Nik'aj Ja,</l>
<space quantity="21" unit="chars" /><l>Nik'aj B'ichoq';</l>
<space quantity="21" unit="chars" /><l>K'asam Aj,</l>
<space quantity="21" unit="chars" /><l>Ch'atam Ulew; ub'i' xuxik.</l>
<l>Are k'ut xub'ina'j wi Nik'aj Ja,</l>
<space quantity="22" unit="chars" /><l>Nik'aj B'ichoq';</l>
<l>rumal xa chunik'ajal upa kokoch xkitij aj.</l>
<l>Are chi k'u xub'ina'j wi Ch'atam Ulew,</l>
<space quantity="25" unit="chars" /><l>K'asam Aj;</l>
<l>chuwi ch'ata ulew kitik wi aj.</l>
<l>Are nay pu xub'ina'j wi K'asam Aj,</l>
<l>rumal xpe utux aj.</l>
<l>Ta xkoj ub'i rumal Xmukane;</l>
<l>xkitik kanoq Junajpu,</l>
<space quantity="13" unit="chars" /><l>Xb'alanke</l>
<l>Xa natab'al ke rumal kati't.</l>
<lb /> <!-- potential div marker -->
<l>ARE K'U RI NAB'E KIQAJAW,</l>
<lb /> <!-- potential div marker -->
<l>xojeroq kekamoq, ri Jun Junajpu,</l>
<space quantity="20" unit="chars" /><l>Wuqub' Junajpu.</l>
<l>Xkil chi k'ut uwach ri kiqajaw chila',</l>
<space quantity="31" unit="chars" /><l>chi Xib'alb'a;</l>
<l>xch'aw chik kiqajaw chi ke</l>
<l>ta xkich'ak Xib'alb'a.</l>
<lb /> <!-- potential div marker -->
<l>Wa k'ute uwiqik chik kiqajaw kumal.</l>
<l>Are xkiwiq ri Wuqub' Junajpu:</l>
<l>chila' xb'ekiwiqa wi</l>
<l>chi pusb'al chaaj.</l>
<l>Xawi xere uwach xrajuxik.</l>
<l>Xtz'onox k'ut chi re ub'i ronojel;</l>
<l>uchi',</l>
<l>utza'm,</l>
<l>ub'aq uwach.</l>
<l>Xuriq nab'e ub'i'.</l>
<l>Xa k'u sqaqi'n chik xcha'taj wi.</l>
<l>Xere mawi xub'ij chi ub'i' ri ujunal puwi' uchi',</l>
<l>xere pu xcha'taj chi wi.</l>
<l>K'eje k'ut ta xkinimaj wi kanajoq uk'ux kiqajaw.</l>
<l>Xawi xkanaj chi pusb'a chaaj.</l>
<l>-Chiri' kixsik'ix wi.</l>
<l>Chuxikl Xecha' chi uk'ajol chi rech,</l>
<l>ta xk'ub'ax uk'ux.</l>
<l>-Nab'e chel iwe,</l>
<l>nab'e nay puch kixq'ijiloxik rumal saqil al,</l>
<space quantity="35" unit="chars" /><l>saqil k'ajol.</l>
<l>Mawi chisachik ib'i'.</l>
<l>Ta chuxoq! Xecha' chi rech kiqajaw,</l>
<l>ta xkik'ub'a' uk'ux.</l>
<l>-Xa ojpak'ol ikamik,</l>
<space quantity="13" unit="chars" /><l>isachik;</l>
<space quantity="13" unit="chars" /><l>k'axk'ol,</l>
<space quantity="13" unit="chars" /><l>ra'il xb'an chiwe!</l>
<l>K'eje k'ut kipixab'ik.</l>
<lb /> <!-- potential div marker -->
<l>Ri xch'akatajinaqoq ronojel Xib'alb'a.</l>
<l>Ta xe'aq'an k'u loq waral,</l>
<l>e nik'aj saq.</l>
<l>Jusu k'u xe'aq'an chi kaj:</l>
<l>jun k'u q'ij,</l>
<l>jun nay pu ik' chi ke.</l>
<l>Ta xsaqirik upam kaj,</l>
<space quantity="12" unit="chars" /><l>uwach ulew.</l>
<l>Chi kaj xek'oje wi.</l>
<lb /> <!-- potential div marker -->
<l>Are k'ut kachakanik ri omuch k'ajolab',</l>
<l>xekam rumal Sipakna.</l>
<l>Are k'ut kachb'il xuxik.</l>
<l>E uch'umilal kaj xe'uxik.</l>
<lb /> <!-- potential div marker -->
<l>UKAJ</l>
<lb /> <!-- potential div marker -->
<l>WA'E K'UT UTIKERIK TA XNA'OJIX WINAQ,</l>
<l>TA XTZUKUX PUCH RI CHOK UTYO'JIL WINAQ</l>
<lb /> <!-- potential div marker -->
<l>Xecha' k'ut ri Alom,</l>
<space quantity="15" unit="chars" /><l>K'ajolom,</l>
<space quantity="15" unit="chars" /><l>e Tz'aqol,</l>
<space quantity="15" unit="chars" /><l>B'itol,</l>
<space quantity="15" unit="chars" /><l>Tepew,</l>
<space quantity="15" unit="chars" /><l>Q'ukumatz kib'i':</l>
<l>Mixyopijik usaqirik,</l>
<l>mixtz'aq utzinik,</l>
<l>mi pu xq'ale'ik tzuqul,</l>
<space quantity="16" unit="chars" /><l>k'ool;</l>
<space quantity="16" unit="chars" /><l>saqil al,</l>
<space quantity="16" unit="chars" /><l>saqil k'ajol.</l>
<l>Mixq'ale winaq,</l>
<l>uwinaqil uwach ulew! Xecha'.</l>
<l>Xmolomanik xulik,</l>
<l>xb'ekina'oj chi q'equmal,</l>
<space quantity="12" unit="chars" /><l>chi aq'ab'al.</l>
<l>Ta xkitzukuj,</l>
<l>xkipukuj puch,</l>
<l>xena'ojinik,</l>
<l>xeb'ison puch waral.</l>
<l>K'eje k'ut xel wi waral aponoq kina'oj</l>
<l>saqil,</l>
<l>q'alal xkiriqo,</l>
<space quantity="7" unit="chars" /><l>xkikana'isaj puch ri xok utyo'jil winaq.</l>
<l>Xa sqaqi'n chik mawi kawachin q'ij,</l>
<space quantity="32" unit="chars" /><l>ik',</l>
<space quantity="32" unit="chars" /><l>ch'umil pa kiwi e Tz'aqol,</l>
<space quantity="50" unit="chars" /><l>B'itol.</l>
<l>Pan Paxil,</l>
<l>Pan Kayala' ub'i',</l>
<l>xpe wi q'ana jal,</l>
<space quantity="7" unit="chars" /><l>saqi jal.</l>
<l>Are k'u kib'i' chikop wa'</l>
<l>k'amol recha':</l>
<space quantity="14" unit="chars" /><l>yak,</l>
<space quantity="14" unit="chars" /><l>utiw,</l>
<space quantity="14" unit="chars" /><l>k'el,</l>
<space quantity="14" unit="chars" /><l>joj.</l>
<l>E kajib' chi chikop xb'in utzijel q'ana jal,</l>
<space quantity="34" unit="chars" /><l>saqi jal, chi ke.</l>
<l>Chila' kepe wi Pan Paxil.</l>
<l>Xk'ut ub'e' el Paxil.</l>
<l>Are k'ut xkiriqo ri echa'.</l>
<l>Are k'ut xok utyo'jil winaq tz'aq,</l>
<space quantity="22" unit="chars" /><l>winaq b'it.</l>
<l>Ja' k'ut ukik'el,</l>
<space quantity="9" unit="chars" /><l>ukik'el winaq xuxik.</l>
<l>Are xok kumal Alom,</l>
<space quantity="14" unit="chars" /><l>K'ajolom ri jal.</l>
<l>K'eje k'ut xekikot wi rumal ri uriqitajik utzilaj juyub',</l>
<l>nojinaq chi kus,</l>
<l>tzatz chi q'ana jal,</l>
<space quantity="10" unit="chars" /><l>saqi jal,</l>
<l>tzatz nay puch chi peq,</l>
<space quantity="15" unit="chars" /><l>chi kako.</l>
<l>Mawi ajilan tulul,</l>
<space quantity="12" unit="chars" /><l>k'awex,</l>
<space quantity="12" unit="chars" /><l>q'inom,</l>
<space quantity="12" unit="chars" /><l>tapa'l,</l>
<space quantity="12" unit="chars" /><l>ajache',</l>
<space quantity="12" unit="chars" /><l>kab'.</l>
<l>Nojinaq k'i laj echa' chi upam ri tinamit Pan Paxil,</l>
<space quantity="42" unit="chars" /><l>Pan Kayala', ub'i'.</l>
<l>K'o wi echa',</l>
<l>uwachinel ronojel ch'uti echa',</l>
<space quantity="18" unit="chars" /><l>nima echa';</l>
<space quantity="18" unit="chars" /><l>ch'uti tiko'n,</l>
<space quantity="18" unit="chars" /><l>nima tiko'n.</l>
<l>Xk'ut ub'e'el kumal chikop.</l>
<l>Ta xke'x k'ut ri q'ana jal,</l>
<space quantity="17" unit="chars" /><l>saqi jal,</l>
<l>b'elejeb' k'u uka'l xub'an Xmukane.</l>
<l>Echa' xokik,</l>
<l>ruk' ja' ropenal xwinaqir uq'ab'che'al,</l>
<space quantity="9" unit="chars" /><l>uq'anal winaq xuxik.</l>
<l>Ta xkib'an ri Alom,</l>
<space quantity="14" unit="chars" /><l>K'ajolom;</l>
<space quantity="14" unit="chars" /><l>Tepew,</l>
<space quantity="14" unit="chars" /><l>Q'ukumatz, ke'ucha'xik.</l>
<l>K'ate k'ut xkikoj pa tzij utz'aqik,</l>
<space quantity="26" unit="chars" /><l>ub'itik qa nab'e chuch,</l>
<space quantity="43" unit="chars" /><l>qajaw.</l>
<l>Xa q'ana jal,</l>
<space quantity="3" unit="chars" /><l>saqi jal utyo'jil;</l>
<l>xa echa' raqan,</l>
<space quantity="9" unit="chars" /><l>uq'ab' winaq.</l>
<l>Ri e qa nab'e qajaw,</l>
<l>E kajib' chi winaq tz'aq,</l>
<l>Xa echa' okinaq kityo'jil.</l>
<lb /> <!-- potential div marker -->
<l>WA'E KIB'I NAB'E WINAQ XETZ'AQIK,</l>
<space quantity="23" unit="chars" /><l>XEB'ITIK:</l>
<lb /> <!-- potential div marker -->
<l>are nab'e winaq ri B'alam Kitze',</l>
<l>ukab' chi k'ut B'alam Aq'ab',</l>
<l>rox chi k'ut Majukutaj,</l>
<l>ukaj k'ut Ik'i B'alam.</l>
<l>Are k'u kib'i' ri qa nab'e chuch,</l>
<space quantity="27" unit="chars" /><l>qajaw.</l>
<l>Xa tz'aq,</l>
<l>xa b'it, ke'ucha'xik.</l>
<l>Maja b'i kichuch,</l>
<l>maja b'i kikajaw .</l>
<l>Xa utukel achij chiqab'ij.</l>
<lb /> <!-- potential div marker -->
<l>Mana ixoq xe'alanik,</l>
<l>ma nay pu xek'ajolaxik rumal ri Ajtz'aq,</l>
<space quantity="32" unit="chars" /><l>Ajb'it,</l>
<space quantity="29" unit="chars" /><l>ri Alom,</l>
<space quantity="32" unit="chars" /><l>K'ajolom.</l>
<l>Xa pus,</l>
<l>xa nawal kitz'aqik,</l>
<space quantity="9" unit="chars" /><l>kib'itik rumal ri Tz'aqol,</l>
<space quantity="27" unit="chars" /><l>B'itol,</l>
<space quantity="27" unit="chars" /><l>Alom,</l>
<space quantity="27" unit="chars" /><l>K'ajolom,</l>
<space quantity="27" unit="chars" /><l>Tepew,</l>
<space quantity="27" unit="chars" /><l>Q'ukumatz.</l>
<l>Ta xewinaqwachin k'ut,</l>
<l>e winaq xe'uxik:</l>
<l>xech'awik,</l>
<l>xetzijon puch;</l>
<l>xemukunik,</l>
<l>xeta'on puch.</l>
<l>Xeb'inik,</l>
<l>xechapanik.</l>
<l>E utzilaj winaq,</l>
<l>e cha'om.</l>
<l>Achijil wach kiwachib'al.</l>
<l>K'o kuxlab' xuxik.</l>
<l>Xemukum nay puch,</l>
<l>jusuk' xopon kimukub'al.</l>
<l>xk'iskilo,</l>
<l>xk'isketamaj ronojel xe' kaj.</l>
<l>We kemukunik,</l>
<l>lib'aj chi' chikisolwachij,</l>
<space quantity="12" unit="chars" /><l>chisolmukuj puch upam kaj,</l>
<space quantity="29" unit="chars" /><l>upam ulew.</l>
<l>Ma ju q'atajil na,</l>
<l>chikilixtaj ronojel;</l>
<l>ma keb'intana'on nab'e,</l>
<l>k'ate ta chikil ri uxe' kaj,</l>
<l>xawi chi re e k'o wi ta kemukunik.</l>
<l>Tzatz ketamab'al xuxik;</l>
<l>xik'ow kiwachib'al pa che',</l>
<space quantity="19" unit="chars" /><l>pa ab'aj,</l>
<space quantity="19" unit="chars" /><l>pa cho,</l>
<space quantity="19" unit="chars" /><l>pa palo,</l>
<space quantity="19" unit="chars" /><l>pa juyub',</l>
<space quantity="19" unit="chars" /><l>pa taq'aj.</l>
<l>Qitzij wi chi e loq'olaj winaq ri B'alam Kitze',</l>
<space quantity="34" unit="chars" /><l>B'alam Aq'ab',</l>
<space quantity="34" unit="chars" /><l>Majukutaj,</l>
<space quantity="34" unit="chars" /><l>Ik'i B'alam!</l>
<l>Ta xetz'onox k'ut rumal ri Ajtz'aq,</l>
<space quantity="27" unit="chars" /><l>Ajb'it:</l>
<l>-Jucha li kik'ojey kina'o?</l>
<l>Ma kixmukunik?</l>
<l>Ma kixta'onik?</l>
<l>Ma utz ich'ab'al</l>
<l>ruk' ib'inib'al?</l>
<l>Kixmukuna na k'ut,</l>
<l>chiwila' uxe' kaj;</l>
<l>ma q'alaj juyub',</l>
<space quantity="3" unit="chars" /><l>taq'aj kiwilo?</l>
<l>Chitija' na k'ut! Xe'ucha'xik.</l>
<lb /> <!-- potential div marker -->
<l>K'ate puch xk'iskil ronojel uxe' kaj.</l>
<l>K'ate k'ut kik'amowanik ri chi re Tz'aqol,</l>
<space quantity="34" unit="chars" /><l>B'itol:</l>
<l>-Qitzij wi chi kamul k'amo,</l>
<space quantity="15" unit="chars" /><l>oxmul k'amo!</l>
<l>Mixojwinaqirik,</l>
<l>mi pu xojchi'nik,</l>
<space quantity="6" unit="chars" /><l>xojwachinik!</l>
<l>Kojch'awik,</l>
<l>kojta'onik,</l>
<l>kojb'isonik,</l>
<l>kojsilab'ik.</l>
<l>Utz kaqana'o,</l>
<l>xqetamaj naj,</l>
<space quantity="9" unit="chars" /><l>naqaj,</l>
<l>mi pu xqilo nim,</l>
<space quantity="12" unit="chars" /><l>ch'uti'n upa kaj,</l>
<space quantity="21" unit="chars" /><l>upa ulew.</l>
<l>K'amo k'ut chi we,</l>
<l>mixojwinaqirik, oj tz'aq,</l>
<space quantity="16" unit="chars" /><l>oj b'it!</l>
<l>Mixojuxik, at qati't,</l>
<space quantity="11" unit="chars" /><l>at qamam! Xecha',</l>
<l>ta xkik'amowaj kitz'aqik,</l>
<space quantity="15" unit="chars" /><l>kib'itik.</l>
<l>Xk'isketamaj ronojel,</l>
<l>xkimukuj kaj tz'uq,</l>
<space quantity="9" unit="chars" /><l>kaj xukut,</l>
<space quantity="9" unit="chars" /><l>upam kaj,</l>
<space quantity="9" unit="chars" /><l>upam ulew.</l>
<l>Ma k'u utz xkita'o ri Ajtz'aq,</l>
<space quantity="22" unit="chars" /><l>Ajb'it:</l>
<l>-Mawi utz ri mixkib'ij qatz'aq,</l>
<space quantity="23" unit="chars" /><l>qab'it:</l>
<l>Mixqetamaj ronojel nim,</l>
<space quantity="19" unit="chars" /><l>ch'uti'n. Kecha'.-</l>
<lb /> <!-- potential div marker -->
<l>K'eje chi k'ut uk'amik chik kina'oj Alom,</l>
<space quantity="36" unit="chars" /><l>K'ajolom:</l>
<l>-Jucha chik chiqab'an chi ke?</l>
<l>Xa ta naqaj chopon wi kimukub'al.</l>
<l>Xa ta sqaqi'n uwach uwachulew chikilo?</l>
<lb /> <!-- potential div marker -->
<l>Mawi utz ri kakib'ij.</l>
<l>Ma pa xa tz'aq,</l>
<space quantity="6" unit="chars" /><l>xa b'it, kib'i'?</l>
<l>Xa lab'e e Kab'awil ke'uxi chik!</l>
<l>We mawi kepoq'otajik,</l>
<space quantity="8" unit="chars" /><l>kek'iritajik,</l>
<l>ta chawaxoq,</l>
<l>ta saqiroq,</l>
<l>we mawi chik'iyarik.</l>
<l>Ta chuxoq!</l>
<l>Xa qayojo chi sqaqi'n chik,</l>
<l>k'o chi karaj.</l>
<l>Mawi utz kaqana'o,</l>
<l>xa pa xchijunamataj kib'anoj quk',</l>
<l>ri najt kopon wi ketamab'al,</l>
<space quantity="8" unit="chars" /><l>kilon ronojel.- Xe'ucha'xikik rumal Uk'ux Kaj,</l>
<space quantity="44" unit="chars" /><l>Juraqan,</l>
<space quantity="44" unit="chars" /><l>Ch'ipi Kaqulja,</l>
<space quantity="44" unit="chars" /><l>Raxa Kaqulja,</l>
<space quantity="44" unit="chars" /><l>Tepew,</l>
<space quantity="44" unit="chars" /><l>Q'ukumatz,</l>
<space quantity="44" unit="chars" /><l>Alom,</l>
<space quantity="44" unit="chars" /><l>K'ajolom,</l>
<space quantity="44" unit="chars" /><l>Xpiyakok,</l>
<space quantity="44" unit="chars" /><l>Xmukane,</l>
<space quantity="44" unit="chars" /><l>Tz'aqol,</l>
<space quantity="44" unit="chars" /><l>B'itol; ke'ucha'xik.</l>
<lb /> <!-- potential div marker -->
<l>Ta xkib'an k'ut uk'oje'ik chik kitz'aq,</l>
<space quantity="31" unit="chars" /><l>kib'it.</l>
<l>Xa k'u xwab'ax ub'aq kiwach rumal ri Uk'ux Kaj.</l>
<l>Xmoyik k'eje ri xuxlab'ix uwach lemo,</l>
<l>xmoyomob'ik ub'aq kiwach.</l>
<l>Xa naqaj chik xemukun wi,</l>
<l>xere chi q'alaj ri e k'o wi.</l>
<lb /> <!-- potential div marker -->
<l>K'eje k'ut usachik ketamab'al ruk'</l>
<space quantity="6" unit="chars" /><l>ronojel kina'ob'al e kajib' chi winaq.</l>
<l>Uxe' utikarib'al.</l>
<l>K'eje k'ut kitz'aqik,</l>
<space quantity="11" unit="chars" /><l>kib'itik nab'e qamam,</l>
<space quantity="26" unit="chars" /><l>qaqajaw rumal Uk'ux Kaj,</l>
<space quantity="40" unit="chars" /><l>Uk'ux Ulew.</l>
<lb /> <!-- potential div marker -->
<l>Ta xk'oje chi k'ut kik'ulel,</l>
<space quantity="19" unit="chars" /><l>kixoqil puch xuxik.</l>
<l>Xawi kab'awil xna'ojin chik.</l>
<l>K'eje ri xa pa waram xkik'am wi.</l>
<l>Qitzij e jeb'el chi ixoq k'o ruk' B'alam Kitze',</l>
<space quantity="34" unit="chars" /><l>B'alam Aq'ab',</l>
<space quantity="34" unit="chars" /><l>Majukutaj,</l>
<space quantity="34" unit="chars" /><l>Ik'i B'alam.</l>
<l>K'o chi kixoqil ta k'i xek'astajik;</l>
<l>anim xkikot chik kik'ux rumal kik'ulel.</l>
<l>Are k'u kib'i kixoqil wa':</l>
<l>Kaja Paluna ub'i' rixoqil B'alam Kitze',</l>
<l>Chomi Ja ub'i' rixoqil B'alam Aq'ab',</l>
<l>Tz'ununi Ja ub'i' rixoqil Majukutaj,</l>
<l>Kaq'ixa Ja ub'i' rixoqil Ik'i B'alam.</l>
<l>Are k'ut ub'i' kixoqil,</l>
<l>ri e ixoq ajawab' xe'uxik.</l>
<l>E poq'ol winaq ch'uti amaq',</l>
<space quantity="15" unit="chars" /><l>nima amaq'.</l>
<lb /> <!-- potential div marker -->
<l>ARE K'UT UXE' QECH,</l>
<l>RI OJ K'ECHE' WINAQ</l>
<lb /> <!-- potential div marker -->
<l>Tzatz k'ut xuxik ri ajk'ixb',</l>
<space quantity="20" unit="chars" /><l>ajkajb'.</l>
<l>Mana xa e kajib' chik xuxik,</l>
<l>Xere kajib' ri qachuch oj K'iche' winaq.</l>
<l>Jalajoj chi kib'i' chi kijujunal,</l>
<l>ta xpoq'otajik chila' chi Releb'al Q'ij,</l>
<l>k'i ub'i' xuxik ri winaq:</l>
<l>Tepew Oloman,</l>
<l>K'ojaj,</l>
<l>Q'enech Ajaw, chuchax chik ub'i' winaq,</l>
<l>chila' Releb'al Q'ij xpoq'otajik.</l>
<l>Reta'm k'ut utikarik chik rech Tamub',</l>
<space quantity="26" unit="chars" /><l>rech Ilokab';</l>
<l>xa jun xpe wi chila' Releb'al Q'ij.</l>
<l>B'alam Kitze' umam,</l>
<space quantity="14" unit="chars" /><l>uqajaw b'elejeb' nim ja chi Qawiqib'.</l>
<l>B'alam Aq'ab' umam,</l>
<space quantity="14" unit="chars" /><l>uqajaw b'elejeb' nim ja chi Nimja'ib'ab'.</l>
<l>Majukutaj umam,</l>
<space quantity="10" unit="chars" /><l>uqajaw kajib' nim ja chi Ajaw K'iche'.</l>
<l>Ox chob' chinamit</l>
<l>chi uk'oje'ik,</l>
<l>Mawi sachel ub'i' umam,</l>
<space quantity="18" unit="chars" /><l>uqajaw.</l>
<l>Are poq'ol,</l>
<l>kirol chila' Releb'al Q'ij.</l>
<l>Xawi xere xpe wi Tamub',</l>
<space quantity="17" unit="chars" /><l>Ilokab' ruk' oxlajuj uq'a amaq'.</l>
<l>Oxlajuj Tekpan:</l>
<l>ruk' Rab'inaleb',</l>
<l>Q'aq'chikeleb',</l>
<l>Aj Tz'ikina Ja ruk' puch Saqajib',</l>
<space quantity="15" unit="chars" /><l>ruk' nay puch Lamakib',</l>
<l>Kumatz,</l>
<l>Tujal Ja,</l>
<l>Uch'ab'a Ja,</l>
<l>Aj Ch'umila Ja,</l>
<l>ruk' Aj Kib'a Ja,</l>
<l>Aj B'atena Ja,</l>
<l>Akul winaq,</l>
<l>B'alami Ja,</l>
<l>Kanchajeleb',</l>
<l>B'alam Kolob'.</l>
<l>Xere k'ut unimaqil amaq',</l>
<l>ri uq'a amaq', kojcha' chi rech.</l>
<l>Xa unimaqil ri mixqacholo.</l>
<l>K'i chik elenaq chi rij ri jutaq chob' chi tinamit,</l>
<l>mawi mixqatzib'aj kib'i'.</l>
<l>Xawi k'u chila' xpoqotaj wi uloq Releb'al Q'ij.</l>
<l>K'ya winaq xuxik,</l>
<l>chi q'equmal ta xk'iyarik.</l>
<l>Maja chalaxoq q'ij,</l>
<space quantity="14" unit="chars" /><l>saq,</l>
<l>ta xek'iyarik.</l>
<l>Xa jun xek'oje wi konojel,</l>
<l>e tzatz chi kik'oje'ik,</l>
<space quantity="12" unit="chars" /><l>kib'inowik chila' Releb'al Q'ij.</l>
<l>Are maja b'i chitzuqun,</l>
<space quantity="13" unit="chars" /><l>kik'oon;</l>
<l>xawi chi kaj chikipaq'ab'a' kiwach.</l>
<l>Mawi keta'm xeb'e wi</l>
<l>najt, xkib'ano.</l>
<l>Ta xk'oje pa k'i chiri'.</l>
<l>Q'eqa winaq,</l>
<l>Saqi winaq;</l>
<l>k'i wachib'al winaq,</l>
<l>k'i uch'ab'al winaq;</l>
<l>ka'y uxikin k'oley uxe' kaj.</l>
<l>K'o k'ut juyub'al winaq,</l>
<l>mawi ilo uwach.</l>
<l>Maja b'i rochoch,</l>
<l>xa ch'uti juyub',</l>
<space quantity="3" unit="chars" /><l>nima juyub' keb'ek.</l>
<l>-K'eje ri e ch'u'j,- Xecha'.</l>
<l>-Ta xkiyajob'ej ri juyub'al winaq.- Xecha'.</l>
<l>Chila' xkil wi Releb'al Q'ij.</l>
<l>Xa k'u jun kich'ab'al konojel.</l>
<l>Maja chikisik'ijoq che'-ab'aj.</l>
<l>Are natal chi kech ri utzij Tz'aqol,</l>
<space quantity="28" unit="chars" /><l>B'itol,</l>
<space quantity="28" unit="chars" /><l>Uk'ux Kaj,</l>
<space quantity="28" unit="chars" /><l>Uk'ux Ulew, xecha'.</l>
<l>Xere kik'uxla'n ri rewaxik usaqirik.</l>
<l>Xa tz'ononik chikib'ano</l>
<l>e ajloq' tzij,</l>
<l>e ajloq',</l>
<l>e ajnim,</l>
<l>e ajxob'.</l>
<l>Chikipaq'aba' kiwach chi kaj,</l>
<l>ta chikitz'onoj kime'al,</l>
<space quantity="16" unit="chars" /><l>kik'ajol:</l>
<l>-Aq'aroq, at Tz'aqol,</l>
<space quantity="10" unit="chars" /><l>at B'itol!</l>
<l>Kojawila',</l>
<l>kojata'!</l>
<l>Mojatzaqo,</l>
<l>mojapisk'alij!</l>
<l>At Kab'awil chi kaj,</l>
<space quantity="12" unit="chars" /><l>chi ulew.</l>
<l>Uk'ux Kaj,</l>
<l>Uk'ux Ulew.</l>
<l>Chaya' taj qetal,</l>
<space quantity="11" unit="chars" /><l>qatzijel chi b'e q'ij,</l>
<space quantity="20" unit="chars" /><l>chi b'e saq.</l>
<l>Ta chawaxoq!</l>
<l>ta saqiroq!</l>
<l>K'i ta raxal b'e,</l>
<space quantity="7" unit="chars" /><l>raxal jok kojaya' wi!</l>
<l>Li'anik saq</l>
<l>li'anik amaq' taj.</l>
<l>Utzilaj saq</l>
<l>utzilaj amaq' taj.</l>
<l>Utzilaj k'aslem,</l>
<space quantity="8" unit="chars" /><l>winaqirem ta puch kojaya' wi!</l>
<l>At Juraqan,</l>
<l>Ch'ipi Kaqulja,</l>
<l>Raxa Kaqulja,</l>
<l>Ch'ipi Nanawak,</l>
<l>Raxa Nanawak,</l>
<l>Wok,</l>
<l>Junajpu,</l>
<l>Tepew,</l>
<l>Q'ukumatz,</l>
<l>Alom,</l>
<l>K'ajolom,</l>
<l>Xpiyakok,</l>
<l>Xmukane,</l>
<l>Rati't q'ij,</l>
<l>Rati't saq.</l>
<l>Ta chawaxoq!</l>
<l>Ta saqiroq! Xecha'.</l>
<l>Ta xeq'ilonik,</l>
<space quantity="3" unit="chars" /><l>xesik'inik.</l>
<l>Xa selawachin usaqirik,</l>
<l>xawi chila' kemukun wi Releb'al Q'ij.</l>
<l>Kilawachin ri Ik'oq'ij,</l>
<space quantity="14" unit="chars" /><l>nima ch'umil,</l>
<space quantity="14" unit="chars" /><l>chalaxik q'ij;</l>
<space quantity="14" unit="chars" /><l>tzijol re upa kaj,</l>
<space quantity="24" unit="chars" /><l>upa ulew;</l>
<space quantity="14" unit="chars" /><l>ub'i'nib'al winaq tz'aq,</l>
<space quantity="26" unit="chars" /><l>winaq b'it.</l>
<l>Xecha' e B'alam Kitze',</l>
<space quantity="9" unit="chars" /><l>B'alam Aq'ab',</l>
<space quantity="9" unit="chars" /><l>Majukutaj,</l>
<space quantity="9" unit="chars" /><l>Ik'i B'alam:</l>
<l>-Qoyob'ej na usaqirik! Xecha'.</l>
<l>E nima'q etamanel,</l>
<l>e na'onel,</l>
<l>e ajk'ixb',</l>
<l>e ajnim. Ke'ucha'xik.</l>
<l>Maja b'i k'u jab'i'oq che'-ab'aj,</l>
<l>chichajin e qanab'e chuch,</l>
<space quantity="20" unit="chars" /><l>qajaw.</l>
<l>E xa k'u xkos kik'ux chiri',</l>
<space quantity="21" unit="chars" /><l>chi royob'exik q'ij.</l>
<l>E k'i chik ronojel amaq',</l>
<space quantity="11" unit="chars" /><l>ruk' yaqi winaq,</l>
<space quantity="11" unit="chars" /><l>ajk'ix,</l>
<space quantity="11" unit="chars" /><l>ajk'aj.</l>
<l>-Xa jo'!</l>
<l>Oj qatzukuj,</l>
<l>oj pu qila' we k'o chi chajin qetala.</l>
<l>Chi qarik ri kojtzijon ta chuwach!</l>
<l>Xaki k'eje oj k'olik,</l>
<l>maja b'i chajal qe! Xecha' k'ut e B'alam Kitze',</l>
<space quantity="34" unit="chars" /><l>B'alam Aq'ab',</l>
<space quantity="34" unit="chars" /><l>Majukutaj,</l>
<space quantity="34" unit="chars" /><l>Ik'i B'alam.</l>
<lb /> <!-- potential div marker -->
<l>Xkita'o utzijel jun tinamit.</l>
<l>Xeb'e wi.</l>
<lb /> <!-- potential div marker -->
<l>ARE K'UT UB'I' JUYUB' WA',</l>
<lb /> <!-- potential div marker -->
<l>xeb'e wi B'alam Kitze',</l>
<space quantity="9" unit="chars" /><l>B'alam Aq'ab',</l>
<space quantity="9" unit="chars" /><l>Majukutaj,</l>
<space quantity="9" unit="chars" /><l>Ik'i B'alam</l>
<l>ruk' Tamub',</l>
<space quantity="5" unit="chars" /><l>Ilokab':</l>
<l>Tulan</l>
<l>Zuywa,</l>
<l>Wuqub' Pek,</l>
<l>Wuqub' Siwan, ub'i' tinamit,</l>
<l>xe'opon wi,</l>
<l>e k'amol re kab'awil.</l>
<l>Xe'opon k'ut chila' Tulan konojel;</l>
<l>mawi ajilan chi winaq xoponik,</l>
<l>tzatz k'ut chub'inik,</l>
<l>cholon k'ut relik uloq kikab'awil.</l>
<l>Nab'e ri B'alam Kitze',</l>
<space quantity="9" unit="chars" /><l>B'alam Aq'ab',</l>
<space quantity="9" unit="chars" /><l>Majukutaj,</l>
<space quantity="9" unit="chars" /><l>Ik'i B'alam.</l>
<l>Kekikotik.</l>
<l>-Are qatzukum wa'.</l>
<l>Mixqariqo! Xecha'.</l>
<l>Are k'ut nab'e xel ri Tojil, ub'i' kab'awil;</l>
<l>xekel ukoq riqaxik rumal B'alam Kitze'.</l>
<l>Xel chi k'u uloq Awilix, ub'i' kab' awil;</l>
<l>xruk'a'j B'alam Aq'ab'.</l>
<l>Jakawitz chik</l>
<l>ub'i' kab'awil xuk'amo Majukutaj.</l>
<l>Nik'aqaj Taq'aj,</l>
<l>ub'i' kab'awil xuk'amo Ik'i B'alam.</l>
<l>Xere k'ut rach K'eche' winaq ri xuk'am chi k'ut re Tamub'.</l>
<l>Xawi xere Tojil chi Tamub'</l>
<l>k'o ub'i' xk'amowik,</l>
<l>umam,</l>
<l>uqajaw Tamub' ajawab'.</l>
<l>Qeta'm k'ut wakamik.</l>
<l>Rox chi k'ut Ilokab',</l>
<l>xawi Tojil ub'i' kab'awil,</l>
<l>xuk'amo kimam,</l>
<space quantity="8" unit="chars" /><l>kiqajaw ajawab'.</l>
<l>Xawi qeta'm wakamik.</l>
<l>K'eje k'ut ub'i'nam wi oxib' chi K'iche'.</l>
<l>Xma xutzoqopij wi rib' rumal xa junam ub'i' kab'awil:</l>
<l>Tojil K'iche',</l>
<l>Tojil chi Tamub',</l>
<space quantity="6" unit="chars" /><l>chi Ilokab'.</l>
<l>Xa jun ub'i' ukab'awil qe.</l>
<l>K'u mawi xujach wi rib' roxichal K'eche'.</l>
<l>Oxib' ri qitzij nima'q kik'oje'ik:</l>
<l>Tojil,</l>
<l>Awilix,</l>
<l>Jakawitz.</l>
<l>Ta xok chi k'ut ronojel amaq':</l>
<l>Rab'inaleb',</l>
<l>Q'aq'cheqeleb',</l>
<l>Aj Tz'ikina Ja</l>
<l>ruk' Yaki winaq ub'i' wakamik.</l>
<l>Chiri' k'ut xjalq'atij uch'ab'al ri amaq',</l>
<l>jalajoj kich'ab'al xuxik.</l>
<l>Mawi qalaj chik xkita'o chi kib'il kib'.</l>
<lb /> <!-- potential div marker -->
<l>Ta xepetik chi Tulan.</l>
<l>Chiri' k'ut xkipaxij wi kib'</l>
<l>k'o xb'e chila' Releb'al Q'ij,</l>
<l>tzatz k'u ri xpe waral.</l>
<l>Xa k'u jumaj tzu'm kiq'u;</l>
<l>maja b'i wi utzilaj taq k'ul taj kikojom,</l>
<l>xa utz'umal chikop kikawub'al.</l>
<l>E meb'a,</l>
<l>maja b'i kech;</l>
<l>xa e nawal winaq chi kik' oje'ik.</l>
<lb /> <!-- potential div marker -->
<l>Ta xepe chila' Tulan</l>
<space quantity="15" unit="chars" /><l>Suywa,</l>
<space quantity="15" unit="chars" /><l>Wuqub' Pek,</l>
<space quantity="15" unit="chars" /><l>Wuqub' Siwan, cha' chi upam ojer tzij.</l>
<l>Tzatz chub'inik xopon chi Tulan.</l>
<l>Ma k'u ja b'i q'aq',</l>
<l>xaqi e k'o ri Tojil,</l>
<l>are k'u ri ukab'awil amaq'.</l>
<l>Nab'e xwinaqir uq'aq'.</l>
<l>Mawi q'alaj uwinaqirik,</l>
<l>kanik'ow chik kiq'aq',</l>
<l>ta xkil ri B'alam Kitze',</l>
<space quantity="11" unit="chars" /><l>B'alam Aq'ab'.</l>
<l>-Aqaroq!</l>
<l>maja b'i qaq'aq' mixuxik!</l>
<l>Xkojkam rumal tew! Xecha' k'ut.</l>
<l>Ta xch'aw k'ut ri Tojil:</l>
<l>-Mixb'isonik,</l>
<l>k'o iwech.</l>
<l>Chisach ri q'aq' kib'ij.- Xcha' k'ut Tojil chi ke.</l>
<l>-Ma qitzij at kab'awil,</l>
<space quantity="11" unit="chars" /><l>at qatzukuj,</l>
<space quantity="11" unit="chars" /><l>at pu qak'oon,</l>
<space quantity="11" unit="chars" /><l>at qakab'awil? Xecha' chi re,</l>
<l>ta xkik'amowaj ri'.</l>
<l>Xub'ij Tojil:</l>
<l>-Utz b'a la!</l>
<l>Qitzij in ikab'awil.</l>
<l>Ta chuxoq!</l>
<l>In iwajawal.</l>
<l>Ta chuxoq! Xe'ucha'xik ri ajk'ixb',</l>
<space quantity="26" unit="chars" /><l>ajk'ajb' rumal Tojil.</l>
<l>Are k'ut kiq'aq'al wi amaq',</l>
<l>kekikotik rumal kiq'aq'.</l>
<l>K'ate puch ta xtikarik nima jab',</l>
<l>are katilow uq'aq' amaq'.</l>
<l>Tzatz k'ut chi saqb'och xqajik pa kiwi' ronojel amaq'.</l>
<l>Ta xchup k'ut kiq'aq' rumal saqb'och;</l>
<l>maja b'i chik kiq'aq' xuxik.</l>
<l>Ta xkitz'onoj chi k'ut kiq'aq' ri B'alam Kitze',</l>
<space quantity="34" unit="chars" /><l>B'alam Aq'ab':</l>
<l>-At Tojil,</l>
<l>qitzij kojutzinik rumal tew! Xecha' k'ut chi re Tojil.</l>
<l>-Utz, mixb'isonik! Xcha' Tojil.</l>
<l>K'ate ta xrelesaj q'aq',</l>
<l>xub'aq uloq chi upam uxajab'.</l>
<lb /> <!-- potential div marker -->
<l>K'ate k'ut xekikot ri B'alam Kitze',</l>
<space quantity="22" unit="chars" /><l>B'alam Aq'ab',</l>
<space quantity="22" unit="chars" /><l>Majukutaj,</l>
<space quantity="22" unit="chars" /><l>Ik'i B'alam.</l>
<l>K'ate k'ut xemiq'ik.</l>
<lb /> <!-- potential div marker -->
<l>Are k'ut chupinaq chik uq'aq' amaq',</l>
<l>ke'utzin chik rumal tew;</l>
<l>k'ate pu kipetik chik,</l>
<l>e tz'onoy kiq'aq' kuk' ri B'alam Kitze',</l>
<space quantity="26" unit="chars" /><l>B'alam Aq'ab',</l>
<space quantity="26" unit="chars" /><l>Majukutaj,</l>
<space quantity="26" unit="chars" /><l>Ik'i B'alam.</l>
<l>Ma k'u kakich'ij chik rumal tew,</l>
<space quantity="28" unit="chars" /><l>saqb'och;</l>
<l>xa kelexlot chik,</l>
<space quantity="3" unit="chars" /><l>kesiksot chi puch,</l>
<l>maja b'i e k'as chi wi;</l>
<l>kakoykot chik kaqan,</l>
<space quantity="14" unit="chars" /><l>kiq'ab'.</l>
<l>Mawi kechapon chik,</l>
<l>ta xe'ulik:</l>
<l>-Ma k'i kojk'ixna iwuk'.</l>
<l>Chiqatz'onoj ta ukoq sqaqi'n iq'aq'? Xecha' ta xe'ulik.</l>
<l>Ma k'u ja b'i xek'ulaxik.</l>
<l>Ta xk'oqon k'u kik'ux ri amaq'.</l>
<l>Jalan chik kich'ab'al ri B'alam Kitze'</l>
<space quantity="25" unit="chars" /><l>B'alam Aq'ab',</l>
<space quantity="25" unit="chars" /><l>Majukutaj,</l>
<space quantity="25" unit="chars" /><l>Ik'i B'alam:</l>
<l>-Aqaroq!</l>
<l>A xqakanaj wi qach'ab'al?</l>
<l>Jupa cha xqab'ano?</l>
<l>Mixojsachik!</l>
<l>A pa xojk'axtok'ax wi?</l>
<l>Xa jun qach'ab'al ta xojpe chila' Tulan!</l>
<l>Xa pu jun qatz'uqib'al,</l>
<space quantity="10" unit="chars" /><l>qawinaqirib'al.</l>
<l>Mawi utz, xqab'ano! Xecha' k'ut konojel amaq' xe che',</l>
<space quantity="46" unit="chars" /><l>xe k'a'm.</l>
<lb /> <!-- potential div marker -->
<l>Ta xuk'ut k'u rib' jun winaq chi kiwach ri B'alam Kitze',</l>
<space quantity="43" unit="chars" /><l>B'alam Aq'ab',</l>
<space quantity="43" unit="chars" /><l>Majukutaj,</l>
<space quantity="43" unit="chars" /><l>Ik'i B'alam.</l>
<l>Xcha' k'u ri usamajel Xib'alb'a:</l>
<l>-Qitzij chi are ikab'awil ri',</l>
<l>are itzukum.</l>
<l>Are pu uk'exwach natab'al re Tz'aqol iwe,</l>
<space quantity="29" unit="chars" /><l>B'itol pu iwe.</l>
<l>Mi ya' k'u kiq'aq' ri amaq',</l>
<l>k'u na chikiya'o chi re Tojil.</l>
<l>Miwajawaj chikiya' chi we.</l>
<l>Chitz'onoj na chi rech Tojil</l>
<space quantity="14" unit="chars" /><l>chi re na chipe wi,</l>
<l>chikiya'o k'amb'al q'aq'.- Xcha' ri Xib'alb'a.</l>
<l>K'o uxik'</l>
<l>k'eje ri uxik' sotz.</l>
<l>-In samajel kumal Tz'aqol iwe,</l>
<space quantity="18" unit="chars" /><l>B'itol iwe! Xcha' k'u ri Xib'alb'a.</l>
<l>Xekikot chi k'ut,</l>
<l>xnimar chik chi kik'ux ri Tojil,</l>
<space quantity="26" unit="chars" /><l>Awilix,</l>
<space quantity="26" unit="chars" /><l>Jakawitz.</l>
<l>Ta xch'aw ri Xib'alb'a.</l>
<l>Lib'aj chi' k'ut xusach rib' chi kiwach,</l>
<l>mawi xmaynik.</l>
<l>Ta xe'ul chi k'ut ri amaq',</l>
<l>ke'utzin chik rumal tew;</l>
<l>tzatz chi saqb'och,</l>
<space quantity="6" unit="chars" /><l>chi q'eqal jab',</l>
<space quantity="6" unit="chars" /><l>saqb'oqom puch,</l>
<space quantity="6" unit="chars" /><l>mawi ajilan tew.</l>
<l>kakik'ulu,</l>
<l>keluk'lutik,</l>
<l>kech'akch'ot chik rumal tew ronojel amaq',</l>
<l>ta xe'ul chiri'.</l>
<lb /> <!-- potential div marker -->
<l>E k'o wi B'alam Kitze',</l>
<space quantity="9" unit="chars" /><l>B'alam Aq'ab',</l>
<space quantity="9" unit="chars" /><l>Majukutaj,</l>
<space quantity="9" unit="chars" /><l>Ik'i B'alam.</l>
<l>Nim uq'atat kik'ux</l>
<l>chikimaj kichi',</l>
<l>chikimaj kiwach.</l>
<lb /> <!-- potential div marker -->
<l>K'ate puch kulik chik e eleq'om chi kiwach B'alam Kitze',</l>
<space quantity="43" unit="chars" /><l>B'alam Aq'ab',</l>
<space quantity="43" unit="chars" /><l>Majukutaj,</l>
<space quantity="43" unit="chars" /><l>Ik'i B'alam:</l>
<l>-Ma k'i chitoq'ob'aj qawach?</l>
<l>Chiqatz'onoj ta ukoq sqaqi'n iq'aq'.</l>
<l>Mawi xuk'ulu,</l>
<l>ma pu xuriqo,</l>
<l>ma pu xa jun qochoch,</l>
<space quantity="6" unit="chars" /><l>xa pu jun qajuyub'al,</l>
<l>ta xixtz'aqik,</l>
<l>ta xixb'itik?</l>
<l>Chitoq'ob'aj ta k'u qawach! Xecha' k'ut.</l>
<l>-Naki la k'u chikuya'o chi qe,</l>
<l>chiqatoq'ob'aj k'u iwach? Xe'ucha'xik k'ut.</l>
<l>-Utz, chiqaya' puwaq chi we.- Xecha' k'u ri amaq'.</l>
<l>-Mawi kaqaj ri puwaq.- Xecha' k'ut B'alam Kitze'</l>
<space quantity="35" unit="chars" /><l>B'alam Aq'ab'.</l>
<l>-Naki pa k'i chiwaj?</l>
<l>Xata b'a chiqatz'onoj.- Xecha' chi k'ut ri amaq'.</l>
<l>-Utz b'a la, qatz'onoj na chi rech Tojil,</l>
<l>k'ate k'ut xchiqab'ij chi we! Xe'ucha'xik chik.</l>
<l>K'ate puch xkitz' onoj chi re Tojil:</l>
<l>-Naki pa chikiya' ri amaq', at Tojil,</l>
<l>kul kitz'onoj ri aq'aq'? Xecha' k'u ri B'alam Kitze',</l>
<space quantity="39" unit="chars" /><l>B'alam Aq'ab',</l>
<space quantity="41" unit="chars" /><l>Majukutaj,</l>
<space quantity="41" unit="chars" /><l>Ik'i B'alam.</l>
<l>-Utz b'a la!</l>
<l>Ma chikaj kitu'nik xe' kitolok',</l>
<space quantity="19" unit="chars" /><l>xe' pu kimeskel?</l>
<l>Ma karaj on kik'ux kinkiq'aluj,</l>
<l>ri in Tojil?</l>
<l>Ta ma k'u chiraj,</l>
<l>ma k'u chinya' kiq'aq'. Kacha' Tojil.</l>
<space quantity="24" unit="chars" /><l>Kixcha' chi ke.</l>
<l>Ka tik'al na k'ut,</l>
<l>mana kamik taj xkitu'nik xe kitolok',</l>
<space quantity="28" unit="chars" /><l>kimeskel. Kacha' chi wech.</l>
<space quantity="38" unit="chars" /><l>Kixcha'.</l>
<l>Xe'ucha'xik k'ut B'alam Kitze',</l>
<space quantity="17" unit="chars" /><l>B'alam Aq'ab',</l>
<space quantity="17" unit="chars" /><l>Majukutaj,</l>
<space quantity="17" unit="chars" /><l>Ik'i B'alam.</l>
<lb /> <!-- potential div marker -->
<l>Ta xkib'ij k'ut utzij Tojil.</l>
<l>-Utz b'a la!</l>
<l>Chitu'nik.</l>
<l>Utz puch chikaq'aluj! Xecha' k'ut;</l>
<l>ta xkichoq'ob'ej,</l>
<l>xkik'ulub'a puch utzij Tojil.</l>
<l>Mawi xkiyalaj chik.</l>
<l>-Utz.- Xa jusu xecha'.</l>
<l>Ta xkik'am k'ut q'aq',</l>
<l>k'ate xemiq'ik.</l>
<l>Xa k'u ju chob'</l>
<l>ri xa xreleq'aj ub'ik q'aq' pa sib',</l>
<l>are ri Sotz'ila ja,</l>
<l>Chamalkan ub'i', kikab'awil Q'aq'chekeleb';</l>
<l>xa sotz' uwachib'al.</l>
<l>Ta xe'ik'o pa sib'</l>
<l>chilib'lotik xe'ikowik</l>
<l>ta xul uk'ama' q'aq'.</l>
<l>Mawi xutz'onoj uq'aq' ri Q'aq'chekeleb',</l>
<l>mawi xuya' rib' chi ch'akik.</l>
<l>Xere xch'akataj ri amaq' ronojel,</l>
<l>ta xuya'o uxe utolok',</l>
<space quantity="10" unit="chars" /><l>uxe' umeskel chitu'xik.</l>
<l>Are k'ut utu'xik ri xub'ij Tojil.</l>
<l>Ta xpus ronojel amaq' chuwach,</l>
<l>ta xk'otix uloq uk'ux chu tolok',</l>
<space quantity="22" unit="chars" /><l>chu meskel.</l>
<l>Maja chitijowoq ub'anik,</l>
<l>ta xnik'wachixik rumal Tojil,</l>
<l>uk'amik puch q'aq'al,</l>
<space quantity="13" unit="chars" /><l>tepewal kumal ri B'alam Kitze',</l>
<space quantity="30" unit="chars" /><l>B'alam Aq'ab',</l>
<space quantity="30" unit="chars" /><l>Majukutaj,</l>
<space quantity="30" unit="chars" /><l>Ik'i B'alam.</l>
<l>Chila' petenaq wi Tulan</l>
<space quantity="18" unit="chars" /><l>Suywa,</l>
<l>ma k'u kewa' taj;</l>
<l>junelik mewajik xkib'ano,</l>
<l>xere kiselawachin ri usaqirik,</l>
<space quantity="1" unit="chars" /><l>kilawachin relik ula q'ij.</l>
<l>Kejalow kib' chi rilik ri nima ch'umil,</l>
<space quantity="31" unit="chars" /><l>Ik'oq'ij, ub'i'.</l>
<l>Are nab'e chuwach q'ij,</l>
<l>ta chalaxoq ri q'ij.</l>
<l>Raxa ik'oq'ij.</l>
<l>Amaq'el k'u chila' k'o wi kiwach chi Releb'al Q'ij.</l>
<l>Ta xek'oje chila' Tulan</l>
<space quantity="18" unit="chars" /><l>Suywa ub'i',</l>
<l>xpe wi kikab'awil.</l>
<l>Mana xa ta k'a waral taj xkik'am wi kiq'aq'al,</l>
<space quantity="36" unit="chars" /><l>kajawarem puch.</l>
<l>Xawi chila' xch'ataj wi,</l>
<space quantity="12" unit="chars" /><l>xyoq'otaj wi nima amaq',</l>
<space quantity="25" unit="chars" /><l>ch'uti amaq';</l>
<l>ta xpusik chuwach Tojil,</l>
<l>xuya'o ukik'el,</l>
<space quantity="7" unit="chars" /><l>uk'omajil,</l>
<space quantity="7" unit="chars" /><l>utolok',</l>
<space quantity="7" unit="chars" /><l>umeskel ronojel winaq.</l>
<l>Jusu chi Tulan xpe wi kiq'aq'al,</l>
<space quantity="15" unit="chars" /><l>nima etamab'al k'o kuk' chi q'equmal k'ut,</l>
<space quantity="39" unit="chars" /><l>chi aq'ab'al puch xkib'ano.</l>
<lb /> <!-- potential div marker -->
<l>Xepe chi k'ut,</l>
<l>xeb'oqotaj chi ula chila',</l>
<l>xkikanaj chik Releb'al Q'ij.</l>
<l>-Mawi are qochoch wa,</l>
<l>xa jo chiqil na kojtik'e wi.- Xcha' k'u ri Tojil.</l>
<l>Qitzij chi ch'awik chi kech B'alam Kitze',</l>
<space quantity="28" unit="chars" /><l>B'alam Aq'ab'</l>
<space quantity="28" unit="chars" /><l>Majukutaj,</l>
<space quantity="28" unit="chars" /><l>Ik'i B'alam.</l>
<l>-Kixk'amowan na kanoq!</l>
<l>Chitija na k'ut ujut'ik ixikin,</l>
<l>chit'isa ichu'k.</l>
<l>Kixk'ajb'oq!</l>
<l>Are ik'amowab'al chuwach kab'awil!</l>
<l>-Utz b'a la! Xecha' k'ut.</l>
<l>Ta xkijut kixikin;</l>
<l>xok k'ut chupan kib'ix,</l>
<space quantity="16" unit="chars" /><l>kipetik Tulan.</l>
<l>Xoq' kik'ux ta xepetik,</l>
<space quantity="12" unit="chars" /><l>ta xkoq'otaj kanoq Tulan:</l>
<l>-Aq'aroq!</l>
<l>Mawi waral xchiqil wi usaqirik.</l>
<l>Ta chalaxoq ri q'ij,</l>
<l>saq'irisay uwach ulew.- Xecha' k'ut.</l>
<l>Ta xpe k'ut.</l>
<l>Xa k'u xukanajib'ej ri pa b'e,</l>
<l>xa xk'o wi winaq chikanaj chiri',</l>
<l>kewar wi.</l>
<l>Jujun chi amaq' keyakataj wi uloq,</l>
<l>amaq'el k'ut chikil ri ch'umil,</l>
<space quantity="20" unit="chars" /><l>retal q'ij.</l>
<l>Are retal usaqirik chi kik'ux,</l>
<l>ta xepetik chila' Releb'al Q'ij.</l>
<l>Kijunam wach xe'ik'ow ula',</l>
<l>chila' Nim Xol, kab'ixik wakamik.</l>
<lb /> <!-- potential div marker -->
<l>Ta xe'ul puch chiri' chuwi jun juyub'.</l>
<l>Chiri' xkikuch wi kib' konojel K'eche' winaq</l>
<l>ruk' amaq'.</l>
<l>Chiri' k'u xe'opon wi konojel,</l>
<l>ta xkipixab'aj kib',</l>
<l>ub'i'nam juyub' wakamik: Chi Pixab'</l>
<l>ub'i' juyub'.</l>
<l>Xekuchu wi kib'</l>
<l>chiri' k'ut xkikob'isaj wi kib'.</l>
<l>-In wa'</l>
<l>in K'eche' winaq!</l>
<l>At k'u ri,</l>
<l>at Tamub';</l>
<l>are ab'i chuxik! Xuchax ri Tamub'.</l>
<l>Xcha' chi k'ut:</l>
<l>-Ilokab'.</l>
<l>At Ilokab'.</l>
<l>Are ab'i ri chuxik!</l>
<l>Mawi sachel oxib' chi K'iche',</l>
<l>xa junam qatzij.- Xecha' k'ut,</l>
<l>ta xkoj kib'i'.</l>
<lb /> <!-- potential div marker -->
<l>Ta xb'inaj chi k'u ri Q'aq'chekeleb':</l>
<l>Q'aq'chekeleb' ub'i' xuxik;</l>
<l>ruk' chik Rab'inaleb',</l>
<l>are chi k'u ub'i' xuxik.</l>
<l>Mawi sachinaq wakamik.</l>
<l>Are chi k'u ri Aj Tz'ikina Ja, ub'i' wakamik.</l>
<l>Are k'u kib'i, ri xkib'ij chi kib'il kib'.</l>
<l>Chiri' na xe'opon wi.</l>
<l>Xa chikoyob'ej na usaqirik,</l>
<l>chikilawachij relik ula' ch'umil,</l>
<l>are nab'e chuwach q'ij,</l>
<l>ta chalaxoq:</l>
<l>-Chila' xojpe wi,</l>
<l>xa xojpaxin qib'.- Xecha' chi kib'il kib'.</l>
<l>Are chiq'atatat wi kik'ux ri nima k'axk'ol xe'ik'ow wi uloq.</l>
<l>Maja b'i wa,</l>
<l>maja b'i echa'.</l>
<l>Xa uxe kich'amiy chikisiqo,</l>
<l>k'eje ri kewa'ik chikina'o;</l>
<l>xma kewa wi, ta xepetik.</l>
<l>Ma k'u q'alaj ki ik'owik uloq pa palo.</l>
<l>K'eje ri maja b'i palo xe'ik'ow wi uloq;</l>
<l>xa chuwi' taq ab'aj xe'ik'ow wi uloq;</l>
<l>K'oleje ula' ri ab'aj pu sanayeb'.</l>
<l>Ta xkib'inatisaj k'ut:</l>
<l>Cholochik Ab'aj,</l>
<l>B'oqotajinaq Sanayeb;</l>
<l>ub'i' kumal ri' xe'ik'ow wi uloq chi upam palo.</l>
<l>Ujachon rib' ja',</l>
<l>xe'ik'ow wi uloq.</l>
<l>Are k'ut chiq'atatat wi kik'ux,</l>
<l>ta xepixab'an kib',</l>
<l>chi maja b'i kiwa;</l>
<l>ju uk' chikiqumej,</l>
<l>ri xa juna ixim.</l>
<l>Chiri' k'ut eqal wi chuwi juyub',</l>
<l>Chi Pixab' ub'i'.</l>
<l>Xawi k'u kuk'am ri Tojil,</l>
<space quantity="19" unit="chars" /><l>Awilix,</l>
<space quantity="19" unit="chars" /><l>Jakawitz.</l>
<l>Nima mewajik kakib'an ri B'alam Kitze'</l>
<l>ruk' rixoqil,</l>
<l>Kaja Paluna ub'i' rixoqil.</l>
<l>Xawi k'eje k'ub'ano B'alam Aq'ab'</l>
<l>ruk' rixoqil,</l>
<l>Chomi Ja ub'i';</l>
<l>ruk' chik Majukutaj nima mewajik k'o wi</l>
<l>ruk' rixoqil,</l>
<l>Tz'ununi Ja' ub'i';</l>
<l>ruk' Ik'i B'alam,</l>
<l>Kak'ix Ja ub'i' rixoqil.</l>
<l>Are k'ut e ajmewa ri chi q'equmal,</l>
<space quantity="21" unit="chars" /><l>chi aq'ab'al.</l>
<l>Nim kib'is ta xek'oje'ik chuwi juyub',</l>
<l>Chi Pixab' ub'i' wakamik.</l>
<l>Xcha' chi k'ut kikab'awil chiri'.</l>
<lb /> <!-- potential div marker -->
<l>Ta Xcha' k'ut ruk' Tojil,</l>
<space quantity="19" unit="chars" /><l>Awilix,</l>
<space quantity="19" unit="chars" /><l>Jakawitz chi kech ri B'alam Kitze',</l>
<space quantity="40" unit="chars" /><l>B'alam Aq'ab',</l>
<space quantity="40" unit="chars" /><l>Majukutaj,</l>
<space quantity="40" unit="chars" /><l>Ik'i B'alam.</l>
<l>-Xa ta kojb'ek,</l>
<l>xa ta pu kojyakatajik!</l>
<l>Ma ta waral kojk'oje wi.</l>
<l>Chi ewal taj kojiya' wi!</l>
<l>Mixyopij usaqirik!</l>
<l>Ma pa toq'ob' iwach,</l>
<l>we kojkanab'ixik rumal ajlab'al?</l>
<l>Chi tz'aq wa oj k'o wi iwumal,</l>
<l>ix ajk'ixb',</l>
<space quantity="3" unit="chars" /><l>ajk'ajb'.</l>
<l>Jujun ta k'ut kojiya' wi.- Xecha' k'ut,</l>
<l>ta xech'awik.</l>
<l>-Utz b'a la. Xa kojb'oqotajik,</l>
<l>qatzukuj taq ri k'echelaj.- Xecha' k'ut konojel.</l>
<l>k'ate puch xkik'am chi reqaxik ukab'awil jujun chi kech.</l>
<l>Ta xok Awilix pa siwan,</l>
<l>ub'i'nam Ewab'al Siwan,</l>
<l>chuchax kumal.</l>
<l>Pa nima siwan chi k'echelaj,</l>
<l>Pa Awilix ub'i' wakamik;</l>
<l>chiri' xkanaj wi.</l>
<l>Xk'u kanajoq pa siwan rumal B'alam Aq'ab'.</l>
<l>Cholom ukanajik unab'e ri'.</l>
<l>Xkanaj chi k'ut Jakawitz chuwi jun nima kaqja</l>
<l>Jakawitz ub'i' juyub' wakamik,</l>
<l>xkitinamit k'u ri xuxik;</l>
<l>chiri' k'ut xk'oje wi kab'awil,</l>
<l>Jakawitz ub'i'.</l>
<l>Xawi xkanaj ri Majukutaj ruk' ukab'awil,</l>
<l>ukab' k'ut kab'awil,</l>
<l>ri xewax kumal;</l>
<l>mana pa k'echelaj xk'oje wi Jakawitz,</l>
<l>xa saqi juyub' xewax wi Jakawitz.</l>
<l>Ta xpe chi k'ut B'alam Kitze',</l>
<l>xul chiri' pa nima k'echelaj,</l>
<l>xul ewaxo wi Tojil rumal B'alam Kitze';</l>
<l>Pa Tojil chuchax wakamik ub'i' juyub'.</l>
<l>Ta xkikob'isaj ri ewab'al siwan:</l>
<l>Kunab'al Tojil.</l>
<l>Tzatz chi kumatz,</l>
<l>tzatz puch chi b'alam,</l>
<space quantity="15" unit="chars" /><l>sochoj,</l>
<space quantity="15" unit="chars" /><l>kanti.</l>
<l>Chiri' pa k'echelaj xek'oje wi,</l>
<l>xewax wi kumal ajk'ixb',</l>
<space quantity="15" unit="chars" /><l>ajk'ajb'.</l>
<l>Xa k'u jun xek'oje wi B'alam Kitze',</l>
<space quantity="22" unit="chars" /><l>B'alam Aq'ab',</l>
<space quantity="22" unit="chars" /><l>Majukutaj,</l>
<space quantity="22" unit="chars" /><l>Ik'i B'alam.</l>
<l>Xa jun xkoyob'ej wi usaqirik chiri'</l>
<l>chuwi juyub' Jakawitz, ub'i'.</l>
<l>Xawi k'u kok uxol ri xk'oje wi kab'awil Tamub'</l>
<l>ruk' Ilokab';</l>
<l>Amaq' Tan, ub'i',</l>
<l>ri xk'oje wi ri ukab'awil Tamub'.</l>
<l>Chiri' xsaqir wi.</l>
<l>Amaq' Ukink'at ub'i',</l>
<l>ri xsaqirik wi ri Ilokab'.</l>
<l>Chiri' xk'oje wi ukab'awil Ilokab',</l>
<l>xa kok uxol juyub'.</l>
<l>Xawi chiri' ronojel Rab'inaleb',</l>
<space quantity="20" unit="chars" /><l>Q'aq'chekeleb',</l>
<space quantity="20" unit="chars" /><l>Aj Tz'ikina Ja,</l>
<l>ronojel ch'uti amaq'</l>
<space quantity="8" unit="chars" /><l>nima amaq'.</l>
<l>Xa jun xtak'atob' wi,</l>
<l>xa pu jun saqirik wi,</l>
<l>xa jun xkoyob'ej wi relik uloq nima ch'umil,</l>
<space quantity="36" unit="chars" /><l>Ik'oq'ij ub'i',</l>
<l>-Nab'e chel uloq chuwach q'ij,</l>
<l>ta saqiroq,- Xecha'.</l>
<l>Xa k'u jun xek' oje wi B'alam Kitze',</l>
<space quantity="23" unit="chars" /><l>B'alam Aq'ab',</l>
<space quantity="23" unit="chars" /><l>Majukutaj,</l>
<space quantity="23" unit="chars" /><l>Ik'i B'alam.</l>
<l>Maja b'i kiwaram,</l>
<space quantity="9" unit="chars" /><l>kiyakalem.</l>
<l>Nim roq'ej kik'ux,</l>
<space quantity="11" unit="chars" /><l>kipam chi re usaqirik,</l>
<space quantity="24" unit="chars" /><l>upakatajik puch.</l>
<l>Xawi chila' xkixb' wi uwach,</l>
<l>xepe wi nima b'is,</l>
<space quantity="8" unit="chars" /><l>nima mokem,</l>
<l>e chi karinaq rumal uk'axkol.</l>
<l>Xa e k'o wi uloq:</l>
<l>-Mawi kus mixojpe wi.</l>
<l>Aq'aroq!</l>
<l>Oj taj xkojilowik ralaxik q'ij!</l>
<l>Jula cha xqab'ano,</l>
<l>junam qawach chi qajuyub'al;</l>
<l>xa xkoqotaj qib'.- Kecha',</l>
<l>ta ki kech'awik chi kib'il kib',</l>
<l>chuwi b'is,</l>
<l>chuwi mokem,</l>
<l>chuwi puch oq'ejsik,</l>
<l>xech'aw wi.</l>
<l>Maja k'ut chi kub'aroq kik'ux chi re usaqirik.</l>
<l>Are k'ut e kub'ukuxinaq wi ri kab'awil pa taq siwan,</l>
<l>pa taq k'echelaj,</l>
<l>xa pa ek',</l>
<l>xa pa atz'yaq e k'o wi.</l>
<l>Mana pa tzalam taj xeya' wi.</l>
<l>Kech'aw nab'ek ri Tojil,</l>
<space quantity="18" unit="chars" /><l>Awilix,</l>
<space quantity="18" unit="chars" /><l>Jakawitz.</l>
<l>Nim kiq'ij,</l>
<l>nim puch kab',</l>
<space quantity="9" unit="chars" /><l>kuxlab' chuwi ronojel ukab'awil amaq'.</l>
<l>Tzatz kinawal,</l>
<l>tzatz puch kib'inib'al,</l>
<space quantity="11" unit="chars" /><l>kich'akab'al chi tewnik,</l>
<space quantity="24" unit="chars" /><l>chi xib'inik kik'oje'ik chi k'ux amaq'.</l>
<l>Kub'ulik kik'uxlal kumal ri B'alam Kitze',</l>
<space quantity="28" unit="chars" /><l>B'alam Aq'ab',</l>
<space quantity="28" unit="chars" /><l>Majukutaj,</l>
<space quantity="28" unit="chars" /><l>Ik'i B'alam.</l>
<l>Mana chilik kayal ta kik'ux chi re ri kab'awil kuk'am,</l>
<l>keqam puch,</l>
<l>xepe chila' Tulan</l>
<space quantity="12" unit="chars" /><l>Suywa;</l>
<l>chila' Releb'al Q'ij.</l>
<lb /> <!-- potential div marker -->
<l>Xawi k'u chiri' xek'oje wi pa k'echelaj:</l>
<l>are Saqirib'al pa Tojil,</l>
<space quantity="15" unit="chars" /><l>pa Awilix,</l>
<space quantity="15" unit="chars" /><l>pa Jakawitz'; kucha'xik wakamik.</l>
<l>Are k'ut xechawax wi,</l>
<space quantity="9" unit="chars" /><l>xesaqir wi qamam,</l>
<space quantity="20" unit="chars" /><l>qaqajaw.</l>
<lb /> <!-- potential div marker -->
<l>Wa' chiqab'ij chik usaqirik,</l>
<space quantity="14" unit="chars" /><l>uwachinik puch q'ij,</l>
<space quantity="31" unit="chars" /><l>ik',</l>
<space quantity="31" unit="chars" /><l>ch'umil.</l>
<lb /> <!-- potential div marker -->
<l>WA'E K'UTE' USAQIRIK,</l>
<space quantity="12" unit="chars" /><l>UWACHINIK PUCH Q'IJ,</l>
<space quantity="24" unit="chars" /><l>IK',</l>
<space quantity="24" unit="chars" /><l>CH'UMIL.</l>
<lb /> <!-- potential div marker -->
<l>Nim k'ut xekikotik B'alam Kitze',</l>
<space quantity="19" unit="chars" /><l>B'alam Aq'ab',</l>
<space quantity="19" unit="chars" /><l>Majukutaj,</l>
<space quantity="19" unit="chars" /><l>Ik'i B'alam</l>
<l>ta xril ri Ikoq'ij.</l>
<l>Nab'e xel uloq,</l>
<l>chitiltotik uwach ta xel uloq</l>
<l>nab'e k'ut chuwach q'ij.</l>
<l>K'ate k'ut ta xkikir kipom chila',</l>
<l>petenaq wi Releb'al Q'ij.</l>
<l>K'ate uchak chi kik'ux,</l>
<l>ta xkikiro koxichal,</l>
<l>kik'amowab'al chi kik'ux:</l>
<l>Mixtam Pom,</l>
<l>ub'i' pom ruk'am B'alam Kitze'.</l>
<l>Kawistan Pom chik,</l>
<l>ub'i' pom ruk'a'm B'alam Aq'ab'.</l>
<l>Kab'awil Pom, chucha'xik chik</l>
<l>ruk'am Majukutaj.</l>
<l>E oxib' k'o ki pom.</l>
<l>Are k'ut xkik'ato,</l>
<l>aponoq chila' Releb'al Q'ij.</l>
<l>ta xesaqb'isanik</l>
<l>Kus ke'oq'ik ta xesaqb'isanik,</l>
<l>xkik'at kipom,</l>
<l>loq'olaj pom.</l>
<l>K'ate k'ut xkoq'ej ri mawi xkilo,</l>
<l>ma pu xkiwachij ralaxik q'ij.</l>
<lb /> <!-- potential div marker -->
<l>K'ate puch ta xel ulo q'ij.</l>
<l>Xkikotik ch'uti chikop,</l>
<space quantity="9" unit="chars" /><l>nima chikop,</l>
<l>xk'isyakataj uloq pa b'e ya',</l>
<space quantity="18" unit="chars" /><l>pa siwan;</l>
<l>xek'oje'ik tza'm taq juyub',</l>
<l>xa jun xk'i xe wi kiwach chila',</l>
<l>xel wi uloq q'ij.</l>
<lb /> <!-- potential div marker -->
<l>K'ate ta xe'oq'ik koj,</l>
<space quantity="18" unit="chars" /><l>b'alam;</l>
<l>nab'e k'ut xoq' ri tz'ikin,</l>
<space quantity="19" unit="chars" /><l>K'eletzu ub'i'.</l>
<l>Qitzij chixkikot ronojel chikop.</l>
<l>Xkirip kixik' kot,</l>
<space quantity="14" unit="chars" /><l>saq k'uch,</l>
<space quantity="14" unit="chars" /><l>ch'uti tz'ikin,</l>
<space quantity="14" unit="chars" /><l>nima tz'ikin.</l>
<l>E k'u xukuxinaq ri ajk'ixb',</l>
<space quantity="19" unit="chars" /><l>ajk'ajb';</l>
<l>nim kekikotik ruk' rajk'ixb',</l>
<space quantity="19" unit="chars" /><l>rajk'ajb' Tamub',</l>
<space quantity="29" unit="chars" /><l>Ilokab';</l>
<l>ruk' Rab'inaleb',</l>
<space quantity="5" unit="chars" /><l>Q'aq'chekeleb',</l>
<space quantity="5" unit="chars" /><l>Aj Tz'ikina Ja;</l>
<l>ruk' Tujal ja,</l>
<space quantity="5" unit="chars" /><l>Uch'ab'a ja,</l>
<space quantity="5" unit="chars" /><l>Kib'a ja,</l>
<space quantity="5" unit="chars" /><l>Ajb'atena;</l>
<l>ruk' Yaki Tepew.</l>
<l>Jarub' pa chi amaq' k'o wakamik.</l>
<l>Mawi ajilan chi winaq,</l>
<l>xa jun xsaqir wi ronojel amaq'.</l>
<l>K'ate puch xchaqijik uwach ulew rumal ri q'ij.</l>
<lb /> <!-- potential div marker -->
<l>K'eje ri jun chi winaq ri q'ij,</l>
<l>ta xuk'ut rib',</l>
<l>k'atan uwach;</l>
<l>are xchaqij wi uwach ulew.</l>
<l>Maja chela ula q'ij ch'aqalik,</l>
<space quantity="5" unit="chars" /><l>yitz'il puch uwach ulew,</l>
<l>maja chela ula q'ij.</l>
<l>Xa k'u xka'oj aq'anoq ri q'ij</l>
<l>k'eje ri jun chi winaq.</l>
<l>Ma k'u xch'ijtajik uk'atanal.</l>
<l>Xa k'u uk'utb'al rib' ta xalaxik,</l>
<l>xa chi k'u ulemo ri xkanajik.</l>
<l>Mawi qitzij are chi q'ij ri kawachinik.</l>
<l>Xcha' chi upam kitzij.</l>
<lb /> <!-- potential div marker -->
<l>K'ate puch jusu xab'ajir ri Tojil,</l>
<space quantity="28" unit="chars" /><l>Awilix,</l>
<space quantity="28" unit="chars" /><l>Jakawitz;</l>
<l>ruk' ukab'awilal koj,</l>
<space quantity="17" unit="chars" /><l>b'alam,</l>
<space quantity="17" unit="chars" /><l>sochoj,</l>
<space quantity="17" unit="chars" /><l>kanti.</l>
<l>Saqi K'oxol xa xuchap chi uk'a rib' pa che'.</l>
<l>Ta xwachin q'ij,</l>
<space quantity="11" unit="chars" /><l>ik',</l>
<space quantity="11" unit="chars" /><l>ch'umil,</l>
<l>jumaj ab'aj xuxik ronojel.</l>
<l>Ma ta oj yakamarinaq lo wakamik rumal ri tiyonel chikop,</l>
<l>koj,</l>
<l>b'alam,</l>
<l>sochoj,</l>
<l>kanti.</l>
<l>Saqi K'oxol ma ta ja b'i qaq'ij lo wakamik,</l>
<l>ma ta xab'ajirik unab'e chikop rumal q'ij.</l>
<lb /> <!-- potential div marker -->
<l>Ta xel uloq</l>
<l>nima kikotem xk'oje wi kik'ux B'alam Kitze',</l>
<space quantity="30" unit="chars" /><l>B'alam Aq'ab',</l>
<space quantity="30" unit="chars" /><l>Majukutaj,</l>
<space quantity="30" unit="chars" /><l>Ik'i B'alam,</l>
<l>nim xekikotik,</l>
<l>ta xsaqirik.</l>
<l>Mana e ta k'ya winaq chi kik'oje'ik,</l>
<l>xa e ch'uti'n ta xek'oje chiri' chuwi juyub' Jakawitz.</l>
<l>Chiri' xesaqir wi,</l>
<l>chiri' puch xek'aton wi,</l>
<l>xesaqb'isan aponoq.</l>
<l>Chila' chi Releb'al Q'ij xepe wi.</l>
<l>Are kijuyub'al,</l>
<space quantity="4" unit="chars" /><l>kitaq'ajal,</l>
<l>chila' xepe wi B'alam Kitze',</l>
<space quantity="15" unit="chars" /><l>B'alam Aq'ab',</l>
<space quantity="15" unit="chars" /><l>Majukutaj,</l>
<space quantity="15" unit="chars" /><l>Ik'i B'alam, kib'i'.</l>
<l>Chiri' k'ute xek'iyar wi chuwi juyub',</l>
<l>are k'ut kitinamit xuxik,</l>
<l>chiri' k'u k'o wi ta kixwachin q'ij,</l>
<space quantity="31" unit="chars" /><l>ik',</l>
<space quantity="31" unit="chars" /><l>ch'umil;</l>
<l>xsaqirik,</l>
<l>xpakatajik uwach ulew,</l>
<space quantity="11" unit="chars" /><l>ronojel xe kaj.</l>
<l>Chiri' k'ut xtikar wi kib'ix,</l>
<l>Qamuku, ub'i';</l>
<l>xkib'ixaj</l>
<l>xa roq'ej kik'ux,</l>
<space quantity="10" unit="chars" /><l>kipam.</l>
<l>Xkib'ij chi upam kib'ix:</l>
<l>-Aq'aroq!</l>
<l>Xojsachik chi Tulan,</l>
<l>xojpaxin wi qib',</l>
<l>xeqakanaj chik qatz,</l>
<space quantity="15" unit="chars" /><l>qachaq'!</l>
<l>Awi mixkil wi q'ij?</l>
<l>Awi on e k'o wi ta mixsaqirik? Xecha' chi re rajk'ixb',</l>
<space quantity="45" unit="chars" /><l>rajk'ajb' Yaki winaq.</l>
<l>-Xawi xere Tojil ub'i' ukab'awil Yaki winaq.</l>
<l>Yolkwat</l>
<l>Kitzalkwat, ub'i'.</l>
<l>Xqajach chila' chu Tulan,</l>
<space quantity="15" unit="chars" /><l>chi Suywa!</l>
<l>Are qachelik uloq,</l>
<l>are puch utz'aqat qawach, ta xojpetik.- Xecha' chi kib'il kib'.</l>
<l>Ta xkinataj chi apanoq katz,</l>
<space quantity="23" unit="chars" /><l>kichaq',</l>
<l>ri Yaki winaq ri xsaqirik chila',</l>
<l>Mexico, ub'i'nam wakamik.</l>
<l>K'o chi nay puch chajkar winaq,</l>
<l>xkikanaj chila' Releb'al Q'ij,</l>
<l>Tepew Oliman, kib'i,</l>
<l>-Xeqakanaj kanoq.- Xecha'.</l>
<l>Nim uq'atat kik'ux chiri'</l>
<l>chuwi Jakawitz.</l>
<l>Xawi k'eje kakib'an ri rech Tamub',</l>
<space quantity="28" unit="chars" /><l>Ilokab'.</l>
<l>Xawi xere e k'o wi chiri' pa k'echelaj,</l>
<l>-Amaq' T'an- ub'i',</l>
<l>xsaqir wi rajk'ixb',</l>
<space quantity="10" unit="chars" /><l>rajk'ajb' Tamub',</l>
<l>ruk' ukab'awil xawi xere Tojil.</l>
<l>Xa jun ub'i' ukab'awil roxchob'ichal K'eche' winaq.</l>
<l>Xawi k'u xere chik ub'i' ukab'awil Rab'inaleb',</l>
<l>xsqaqi'n ujalk'at ub'i':</l>
<l>Jun Toj, chucha'xik;</l>
<l>ub'i' ukab'awil Rab'inaleb'.</l>
<l>Xa k'u cha' ri,</l>
<l>xa chiraj junamataj chi K'eche' chi uch'ab'al.</l>
<l>Are k'ut jalk'atajinaq wi ch'ab'al ruk' Q'aq'chekeleb',</l>
<l>rumal jalan ub'i' ukab'awil,</l>
<l>ta xpe chila' Tulan</l>
<space quantity="14" unit="chars" /><l>Suywa:</l>
<l>Sotz'i Ja Chimalkan ub'i' ukab'awil,</l>
<l>xa k'u cha jalan uch'ab'al wakamik;</l>
<l>ruk' nay puch chi rij ukab'awil</l>
<l>xk'amon wi ub'i' uchinamit ajposotz'il,</l>
<space quantity="27" unit="chars" /><l>ajpoxa, ke'ucha'xik.</l>
<l>Xawi ukab'awil xjalk'atij wi uch'ab'al,</l>
<l>ta xya' uloq ukab'awil chila' Tulan.</l>
<l>Chi rij ab'aj xjalk'atij wi uch'ab'al,</l>
<l>ta xpe Tulan chi q'equmal.</l>
<l>Xa k'u jun xawax wi,</l>
<space quantity="11" unit="chars" /><l>xsaqir wi ronojel amaq'.</l>
<l>k'oleje ub'i' ukab'awil chu jutaq chob'il.</l>
<lb /> <!-- potential div marker -->
<l>Are k'ut xchiqab'ij chik kyalub'ik,</l>
<space quantity="25" unit="chars" /><l>kib'ayatajik puch</l>
<l>chiri' chuwi juyub',</l>
<l>xa jun xek'oje wi kikajichal,</l>
<l>B'alam Kitze',</l>
<l>B'alam Aq'ab',</l>
<l>Majukutaj,</l>
<l>Ik'i B'alam, kib'i.</l>
<l>Koq' kik'ux chi re ri Tojil,</l>
<space quantity="22" unit="chars" /><l>Awilix,</l>
<space quantity="22" unit="chars" /><l>Jakawitz.</l>
<lb /> <!-- potential div marker -->
<l>Are k o chik pa ek',</l>
<space quantity="13" unit="chars" /><l>pa tz'yaq kumal.</l>
<lb /> <!-- potential div marker -->
<l>WA K'UTE' KIK'ATONIK,</l>
<lb /> <!-- potential div marker -->
<l>uxe' chi puch k'ojb'al rech Tojil,</l>
<l>ta xeb'e k'ut chuwach Tojil,</l>
<space quantity="22" unit="chars" /><l>Awilix.</l>
<l>Xeb'ekila,</l>
<l>xb'e pu kiq'ijila,</l>
<l>xek'amowan chik chuwach chi re usaqirik.</l>
<l>E k'u wonowoj chik chi ab'ajil chiri' pa k'echelaj,</l>
<l>xa kinawal wach chik xch'awik,</l>
<l>ta xe'opon ri ajk'ixb',</l>
<space quantity="14" unit="chars" /><l>ajk'ajb' chuwach ri Tojil.</l>
<l>Ma k'u nim ri kuk'am,</l>
<l>kik'atoj puch xa q'ol,</l>
<space quantity="14" unit="chars" /><l>xa rachaq noj</l>
<l>ruk' iya xkik'ato chuwach kikab'awil.</l>
<l>Ta xcha'w k'ut ri Tojil</l>
<l>xa unawal chik,</l>
<l>ta xya' uloq kina'oj ri e ajk'ixb',</l>
<space quantity="24" unit="chars" /><l>e ajk'ajb'.</l>
<l>Xecha',</l>
<l>ta xech'awik:</l>
<l>-Xawi waral qajuyub'al,</l>
<space quantity="12" unit="chars" /><l>qataq'ajal chuxik!</l>
<l>Oj iwech chik mixuxik.</l>
<l>Nim qaq'ij,</l>
<l>nim pu qalaxik rumal ronojel winaq iwech,</l>
<l>ri ronojel amaq'.</l>
<l>Xawi k'u ojiwachb'il chi na,</l>
<l>itinamit;</l>
<l>xawi chiqaya' ina'oj!</l>
<l>Mojik'ut chuwach ri amaq',</l>
<l>ta kojq'aq'anij rumal ri kitzij wi</l>
<l>chi e k'i</l>
<l>chi kik'oje'ik.</l>
<l>K'eje k'u mawi kojiralajob'isaj wi!</l>
<l>Xere k'ut chiya' chi qech ri ral k'im,</l>
<space quantity="29" unit="chars" /><l>ral torob'.</l>
<l>Xere k'u ri xnam kej,</l>
<space quantity="12" unit="chars" /><l>xnam tz'ikin.</l>
<l>Chulta'iya' sqaqi'n uk'ikel chi qech,</l>
<l>toqob' qawach!</l>
<lb /> <!-- potential div marker -->
<l>Chikanaj k'ut rismal ri kej,</l>
<l>chichajij, are e ri umuquwach.</l>
<l>Chimich' kanoq.</l>
<l>Are ukej chuxik,</l>
<l>are nay puch qak'exwach chi k'ut chuwach amaq'!</l>
<l>Apa k'o wi Tojil?</l>
<l>Ta kixucha'xik,</l>
<l>are k'ut chi k'ut ri k'u'kej chi kiwach.</l>
<l>Mik'ut nay pu iwib'!</l>
<l>K'o chi k'ut chib'an chik,</l>
<l>nim ik'oje'ik chuxik.</l>
<l>Chich'ak ri ronojel amaq'!</l>
<l>chikuk'a'j ukik'el,</l>
<space quantity="11" unit="chars" /><l>uk'omajil chi qawach.</l>
<l>Chul wi kojkiq'aluj</l>
<l>eqech chik! Xcha' k'u ri Tojil,</l>
<space quantity="25" unit="chars" /><l>Awilix,</l>
<space quantity="25" unit="chars" /><l>Jakawitz.</l>
<l>K'ajolal wach chi kiwachib'ej,</l>
<l>ta ke'ilik,</l>
<l>ta chopon puch k'atoj chi kiwach.</l>
<l>Ta xtikar k'ut utzukuxik ri ral taq tz'ikin,</l>
<space quantity="28" unit="chars" /><l>ral kej;</l>
<l>k'amob' tzukuxik kumal ri ajk'ixb',</l>
<space quantity="26" unit="chars" /><l>ajk'ajb'.</l>
<l>Are k'ut ta chikiriq ri tz'ikin,</l>
<space quantity="24" unit="chars" /><l>al kej,</l>
<l>k'ate k'ut chib'ekik'ulu ri ikik'el kej</l>
<space quantity="36" unit="chars" /><l>tz'ikin pu chi' ri ab'aj ri Tojil,</l>
<space quantity="64" unit="chars" /><l>Awilix.</l>
<l>Xuka ri k'ut ukaj kik' kumal kab'awil,</l>
<l>Jusu chich'aw ri ab'aj,</l>
<l>ta ke'oponik ri ajk'ixb',</l>
<space quantity="16" unit="chars" /><l>ajk'ajb';</l>
<l>ta chib'ekiya' kik'atoj.</l>
<l>Xawi k'eje chik chikib'ano chuwach ri k'u'kej,</l>
<l>chikik'at q'ol,</l>
<l>chikik'at puch iya,</l>
<space quantity="15" unit="chars" /><l>jolom okox.</l>
<l>Xk'oje kik'u'kej chi kijujunal</l>
<l>chiri' kul wi kumal chuwi juyub'.</l>
<l>Mawi kilaqab'en ri kochoch chi q'ijil,</l>
<l>xa pa taq juyub' keb'in wi.</l>
<l>Are k'ut chikecha'j ri xa ral wonon,</l>
<space quantity="23" unit="chars" /><l>xa ral sita'l;</l>
<space quantity="23" unit="chars" /><l>xa pu ral aqaj chikitzukuj.</l>
<l>Mana utzilaj wa,</l>
<space quantity="5" unit="chars" /><l>utzilaj ja' ta puch.</l>
<l>Mawi q'alaj ub'e'l kochoch,</l>
<l>mawi q'alaj k'o wi kanoq kixoqila.</l>
<l>Are k'ut tzatz chik ri amaq',</l>
<l>jujun chisepesoj wi,</l>
<l>kikuchun chi kib'</l>
<l>ri jutaq chob' chi amaq',</l>
<l>keb'e lo chik pa taq b'e,</l>
<l>q'alaj chi kib'e.</l>
<lb /> <!-- potential div marker -->
<l>Are k'u ri B'alam Kitze',</l>
<space quantity="11" unit="chars" /><l>B'alam Aq'ab',</l>
<space quantity="11" unit="chars" /><l>Majukutaj,</l>
<space quantity="11" unit="chars" /><l>Ik'i B'alam xma q'alaj e k'o wi.</l>
<l>Are k'ut ta chikil ri amaq' chik'owik pa b'e,</l>
<l>k'ate k'ut ta ke'ok uloq tza'm taqjuyub';</l>
<l>xa roq'ib'al utiw,</l>
<l>xa pu roq'ib'al yak chikoq'ib'ej,</l>
<l>xa pu roq'ib'al koj,</l>
<space quantity="16" unit="chars" /><l>b'alam chikib'ano.</l>
<l>Ta chikil ri amaq',</l>
<l>k'i chub'inik.</l>
<l>-Xa utiw ri koq'ik,</l>
<l>xa pu yak,</l>
<l>ri xa koj,</l>
<l>xa b'alam.- Kecha' k'ut ri amaq'.</l>
<l>K'eje ri ma winaq chu k'ux ri ronojel amaq'.</l>
<l>Xa k'u mich'b'al kech amaq' ta chikib'ano.</l>
<l>K'o karaj kik'ux,</l>
<l>ri mana qitzij ta chixib'in ta rib' chikib'ano,</l>
<l>k'o kakaj chi re roq'ib'al koj,</l>
<l>roq'ib'al b'alam, chikoq'eb'ej.</l>
<l>Ta chikil k'u ri winaq xa jun,</l>
<space quantity="23" unit="chars" /><l>xa ka'ib' chub'inik.</l>
<lb /> <!-- potential div marker -->
<l>Chi kaj kimayij chi kech.</l>
<l>Juta q'ij ta ke'ul chi k'ut chiri'</l>
<l>chi kochoch ruk' kixoqil,</l>
<l>xawi ral wonon,</l>
<space quantity="5" unit="chars" /><l>ral sita'l,</l>
<space quantity="5" unit="chars" /><l>xa pu ral aqaj k'u kak'am.</l>
<l>Chikiya'o chi rech kixoqil.</l>
<l>Juta q'ij ta xeb'e chi k'ut chuwach Tojil,</l>
<space quantity="36" unit="chars" /><l>Awilix</l>
<space quantity="36" unit="chars" /><l>Jakawitz;</l>
<l>xecha' k'ut chi kik'ux:</l>
<l>-Are ri Tojil,</l>
<space quantity="8" unit="chars" /><l>Awilix,</l>
<space quantity="8" unit="chars" /><l>Jakawitz;</l>
<l>xa ukik'el kej,</l>
<space quantity="11" unit="chars" /><l>tz'ikin kaqaya' chi re,</l>
<l>xa qat'isa' qaxikin,</l>
<space quantity="12" unit="chars" /><l>qachu'k.</l>
<l>Qatz'onoj qakowil,</l>
<space quantity="10" unit="chars" /><l>qachijilal chi re Tojil,</l>
<space quantity="28" unit="chars" /><l>Awilix,</l>
<space quantity="28" unit="chars" /><l>Jakawitz.</l>
<l>Naki taj chikuch'aj kikamik ri amaq',</l>
<l>xa ta jujunal keqakamisaj? Xecha' chi kib'il kib'.</l>
<l>Ta xeb'e k'ut chuwach Tojil,</l>
<space quantity="22" unit="chars" /><l>Awilix,</l>
<space quantity="22" unit="chars" /><l>Jakawitz.</l>
<l>Ta xkit'is kixikin,</l>
<space quantity="11" unit="chars" /><l>kichu'k chuwach kab'awil,</l>
<l>xkiwaquj ri kikik'el,</l>
<l>xq'ijik ukoq pu chi' ri ab'aj.</l>
<l>Ma k'u qitzij ta chi ab'aj chuxik,</l>
<l>k'eje ri e jujun chi k'ajolab' ta ke'ulik.</l>
<l>Xekikot chik chi rech ri kikik'el ajk'ixb',</l>
<space quantity="34" unit="chars" /><l>ajk'ajb'.</l>
<l>Ta xpe chi k'ut retal kib'anoj ri:</l>
<l>-Chichakonisaj k'i je</l>
<l>are ikolb'al iwib'!</l>
<l>Chila' xpe wi chi Tulan,</l>
<l>ta xojik'am uloq.- Xe'ucha'xik k'ut.</l>
<l>Ta xya' uloq ri tz'um,</l>
<l>Pa Silisib', ub'i'.</l>
<l>Ruk' kik' chok chi kij;</l>
<l>kijab' rib' ri kik'; xuxik</l>
<l>uya'on Tojil</l>
<l>ruk' Awilix,</l>
<space quantity="5" unit="chars" /><l>Jakawitz.</l>
<lb /> <!-- potential div marker -->
<l>WA'E UTIKARIK CHIK RELEQ'AXIK WINAQ,</l>
<space quantity="30" unit="chars" /><l>AMAQ' kumal B'alam Kitze',</l>
<space quantity="42" unit="chars" /><l>B'alam Aq'ab',</l>
<space quantity="42" unit="chars" /><l>Majukutaj,</l>
<space quantity="42" unit="chars" /><l>Ik'i B'alam.</l>
<l>K'ate puch ukamisaxik amaq' ri',</l>
<l>are xkikam ri xa jun chub'inik,</l>
<space quantity="14" unit="chars" /><l>xa ka'ib' chub'inik.</l>
<l>Mawi q'alaj ta chikik'amo.</l>
<l>K'ate k'ut ta chib'ekipusu chuwach Tojil,</l>
<space quantity="35" unit="chars" /><l>Awilix.</l>
<l>K'ate k'ut ta chikiya' kik' pa b'e,</l>
<l>k'olik ujolom,</l>
<l>chikik'olob'a pa b'e.</l>
<l>Kecha' k'ut ri amaq':</l>
<l>-B'alam mixti'owik!</l>
<l>Xa kecha' rumal k'eje ri raqan b'alam,</l>
<l>kaqan ta chikib'ano,</l>
<l>Mawi chikik'ut kib'.</l>
<l>Tzatz chi amaq' xkeleq'aj,</l>
<l>k'a unajt k'ut xuna' wi rib' amaq'.</l>
<l>-We are ri Tojil,</l>
<space quantity="11" unit="chars" /><l>Awilix kok chi qe.</l>
<l>Xa keqatzukuj ri ajk'ixb',</l>
<space quantity="17" unit="chars" /><l>ajk'ajb'</l>
<l>ta la k'o wi kochoch.</l>
<l>Chiqataqej ri kaqan! Xecha' k'ut</l>
<l>konojel amaq'.</l>
<l>Ta xkik'am kina'oj chi kib'il kib'.</l>
<l>K'ate k'ut xkitik'ib'a utaqexik kaqan ri ajk'ixb',</l>
<space quantity="41" unit="chars" /><l>ajk'ajb';</l>
<l>ma k'u q'alaj.</l>
<l>Xa raqan kej,</l>
<l>xa raqan b'alam chikilo.</l>
<l>Mawi q'alaj kaqan,</l>
<l>xma k'o wi q'alaj wi.</l>
<l>Are nab'e kaqan ri xa kipich</l>
<l>k'eje ri kaqan;</l>
<l>xa sachb'al re kumal,</l>
<l>mawi q'alaj kib'e.</l>
<l>Xa chiwinaqir sutz',</l>
<l>xa chiwinaqir q'eqal jab',</l>
<l>xa pu chiwinaqir xoq'o'l,</l>
<l>xa chiwinaqir musmul jab';</l>
<l>chikilo chi kiwach amaq'.</l>
<l>Xa k'a chikos kik'ux chi kitzukuxik,</l>
<l>ta chi koqotaj puch rumal nim uk'oje'ik ri Tojil,</l>
<space quantity="43" unit="chars" /><l>Awilix,</l>
<space quantity="43" unit="chars" /><l>Jakawitz.</l>
<l>Najt k'ut xkib'an chiri' chuwi juyub',</l>
<l>chu xikin ri amaq' xkikamisaj.</l>
<l>Are ta xwinaqir ri eleq'ik</l>
<l>e chalami q'at,</l>
<l>ta chikik'am ri amaq' pa taq b'e,</l>
<l>chikipus chuwach ri Tojil,</l>
<space quantity="20" unit="chars" /><l>Awilix,</l>
<space quantity="20" unit="chars" /><l>Jakawitz.</l>
<l>Xkolo k'ut kik'ajol chiri' chuwi juyub'.</l>
<lb /> <!-- potential div marker -->
<l>Are Tojil,</l>
<l>Awilix,</l>
<l>Jakawitz.</l>
<l>Oxib' chi k'ajolab' kiwachib'al</l>
<space quantity="20" unit="chars" /><l>keb'inik;</l>
<l>xa unawal ri ab'aj.</l>
<l>Xk'oje jun ja',</l>
<l>are ke'atin wi chiri',</l>
<l>chuchi' ja' xa kik'utb'al kib'.</l>
<l>Xub'ina'j k'ut Chi Ratinib'al Tojil,</l>
<l>ub'i' ja' xuxik.</l>
<l>K'ya mul k'ut chikilo amaq'.</l>
<l>Lib'aj chi' chikisachix taj kib',</l>
<l>ta ke'ilik rumal amaq'.</l>
<l>Ta xuxtaj utzijel ri e k'o wi ri B'alam Kitze',</l>
<space quantity="33" unit="chars" /><l>B'alam Aq'ab',</l>
<space quantity="33" unit="chars" /><l>Majukutaj,</l>
<space quantity="33" unit="chars" /><l>Ik'i B'alam.</l>
<lb /> <!-- potential div marker -->
<l>ARE K'U WA' UK'AMIK UNA'OJ AMAQ'</l>
<lb /> <!-- potential div marker -->
<l>chi re ukamisaxik taj.</l>
<l>Nab'e k'ut xraj kina'ojij amaq'</l>
<l>uch'akik Tojil,</l>
<space quantity="9" unit="chars" /><l>Awilix,</l>
<space quantity="9" unit="chars" /><l>Jakawitz.</l>
<l>Xecha' ronojel wi ajk'ixb',</l>
<space quantity="18" unit="chars" /><l>ajk'ajb' chuwach amaq';</l>
<l>xkejek' kib',</l>
<l>xketaq pu kib' konojel.</l>
<l>Maja b'i ju ch'ob',</l>
<space quantity="5" unit="chars" /><l>ka ch'ob' ta chik xkanaj chi ke.</l>
<l>Konojel xekuchu kib',</l>
<space quantity="6" unit="chars" /><l>xetaqo pu kib',</l>
<l>ta xk'am kina'oj.</l>
<l>Xecha' k'ut ta xkitz'onob'ej kib':</l>
<l>-Naki pa chi kuch'aj kich'akik ri Kaweq</l>
<space quantity="34" unit="chars" /><l>K'eche' winaq?</l>
<l>Rumal mixk'is qal,</l>
<space quantity="14" unit="chars" /><l>k'ajol;</l>
<l>mawi q'alaj usachik winaq kumal,</l>
<l>we kojk'isik chi eleq'axik.</l>
<l>Ta chuxoq we are nim uq'aq'al ri Tojil,</l>
<space quantity="33" unit="chars" /><l>Awilix,</l>
<space quantity="33" unit="chars" /><l>Jakawitz;</l>
<l>are ta k'ut qakab'awil ri Tojil chuxik!</l>
<l>Chikanab'ij taj!</l>
<l>Mawi chutzinik kojkich'ako.</l>
<l>Ma pa oj k'ya winaq chi qak'oje'ik?</l>
<l>Are k'u ri Kaweq mawi jarub' chi kik'oje'ik.- Xecha' k'ut,</l>
<l>ta xeponik konojel.</l>
<l>Xcha' chik chajkar chi kech ri amaq',</l>
<l>ta xech'awik:</l>
<l>-Apachina rilo ke'atin chuchi' ya' juta q'ij?</l>
<l>We are Tojil,</l>
<space quantity="7" unit="chars" /><l>Awilix,</l>
<space quantity="7" unit="chars" /><l>Jakawitz,</l>
<l>are ta keqach'ak na nab'e.</l>
<l>Chiri' ta k'ut chitikar wi kich'akatajik ri e ajk'ixb',</l>
<space quantity="44" unit="chars" /><l>e ajk'ajb'.-</l>
<l>Xecha' chi k'ut chajkar chik,</l>
<l>ta xech'awik:</l>
<l>-Naki la k'ut chiqach'akb'ej kech? Xecha' chi k'ut.</l>
<l>-Are ta qach'akb'al kech chuxik:</l>
<l>rumal ri e k'ajolab' kewachinik,</l>
<l>ta ke'ilitaj chi ja'.</l>
<l>Keb'e ta k'ut e ka'ib' q'apojib',</l>
<l>are ta ri qitzij chi e cha'om,</l>
<l>e ta saqloq'oj chi q'apojib',</l>
<l>chib'e ta k'ut kirayb'al chi re! Xecha' k'ut.</l>
<l>-Utz b'a la!</l>
<l>Xa b'a keqatzukuj eta ka'ib' chi utzilaj taq q'apojib'.-Xecha' k'ut,</l>
<l>ta xkitzukuj k'ut kime'al.</l>
<lb /> <!-- potential div marker -->
<l>Are ri qitzij e saqilaj taq q'apojib'</l>
<l>ta xkipixab'aj k'ut ri q'apojib':</l>
<l>-Kixb'ek, ix qami'al!</l>
<l>Oj ich'aja ri k'ul chi ya'!</l>
<l>We k'ut ta ke'iwil ri e oxib' k'ajolab',</l>
<l>chitzonob'a k'a iwib' chi kiwach!</l>
<l>We k'ut chirayin kik'ux chi we,</l>
<l>kixch'oko.</l>
<l>Kojopon ta chi wij,! ta kecha' chi wech,</l>
<l>We! Kixcha' k'ut.</l>
<l>Ta kixtz'onox k'ut:</l>
<l>-Apa kixpe wi?</l>
<l>Apa ajchoq' mi'al?, Ta kecha:</l>
<l>-Oj kimi'al ajawab'. Kixcha' k'u chi ke:</l>
<l>Chipe k'u retal iwumal.</l>
<l>Ta naki la chikiya' chi we,</l>
<l>taseq chikirayij iwach,</l>
<l>qitzij chiya' iwib' chi kech!</l>
<l>We k'ut ta mawi chiya' iwib',</l>
<l>kixqakamisaj k'ut.</l>
<lb /> <!-- potential div marker -->
<l>K'ate utz qak'ux ta k'o retal chik'am uloq;</l>
<l>are k'ut retal chiqak'ux ta ke'apon chi wij.- Xecha' k'u ri ajawab',</l>
<l>ta xepixab'ax ri q'apojib'.</l>
<l>E ka'ib',</l>
<l>are kib'i wa':</l>
<l>Xtaj, ub'i' jun q'apoj,</l>
<l>Xpuch', chi k'ut ub'i' jun chik.</l>
<l>E pu ka'ib', Xtaj,</l>
<space quantity="13" unit="chars" /><l>Xpuch' kib'i'.</l>
<l>Xetaq ub'ik chi ya',</l>
<space quantity="12" unit="chars" /><l>chi Ratinib'al Tojil,</l>
<space quantity="27" unit="chars" /><l>Awilix,</l>
<space quantity="27" unit="chars" /><l>Jakawitz.</l>
<l>Are kina'oj ronojel amaq' ri'.</l>
<lb /> <!-- potential div marker -->
<l>K'ATE PUCH XEB'EK,</l>
<lb /> <!-- potential div marker -->
<l>xekawuxik,</l>
<l>qitzij wi chi jeb'elik chi wachinik.</l>
<l>Ta xeb'ek chila',</l>
<l>chatin wi Tojil.</l>
<l>Kikarilo on k'u ri kich'ajon ta xeb'ek.</l>
<l>Kekikot chi k'u ri ajawab' kumal ri e ka'ib' kimi'al,</l>
<l>xkitaq ub'ik.</l>
<lb /> <!-- potential div marker -->
<l>Ta xe'opon k'ut chi ya'</l>
<l>k'ate xkitikib'a ch'ajonik,</l>
<l>xkitzonob'a kib' kikab'ichal.</l>
<l>E chakachaxinaq chuwach taq ab'aj,</l>
<l>ta xek'ulun k'u ri Tojil,</l>
<space quantity="19" unit="chars" /><l>Awilix,</l>
<space quantity="19" unit="chars" /><l>Jakawitz.</l>
<l>Xe'opon chila' chuchi' ya',</l>
<l>xa k'u sqaqi'n xrok'o'ib'ej kiwach ri e ka'ib' q'apojib' kech'ajonik.</l>
<l>Are k'u ri q'apojib' xa jusu xek'ix b'ik</l>
<l>ta xe'opon ri Tojil,</l>
<l>Ma k'u ja b'i xb'e kirayib'al ri Tojil</l>
<l>chi rech ri e ka'ib' q'apojib'.</l>
<l>Ta xetz'onox k'ut:</l>
<l>-Apa kixpe wi? Xe'ucha'xik chi rech ri e ka'ib' q'apojib'.</l>
<l>Xe'ucha'xik:</l>
<l>-Naki pa kiwaj?</l>
<l>Kixul waral chuchi' wi qa ja'? Xe'uchax k'ut.</l>
<l>-Oj b'a taqon uloq kumal ajawab',</l>
<l>ta xojpetik.</l>
<l>Chib'e'iwila' kiwach ri Tojil,</l>
<l>kixch'aw kuk'! Xecha' ajawab' chi qe.</l>
<l>K'eje k'ut chipe wi retal kitzij</l>
<l>we chiwil kiwach!</l>
<l>Xojojucha'xik.- Xecha' k'u ri e ka'ib' q'apojib'.</l>
<l>Ta xkisukub'a kitaqikil.</l>
<l>Are ta k'u xkaj ri amaq'</l>
<l>xejox ta ri q'apojib' rumal kinawal Tojil.</l>
<l>Xecha' k'u ri Tojil,</l>
<space quantity="14" unit="chars" /><l>Awilix,</l>
<space quantity="14" unit="chars" /><l>Jakawitz</l>
<l>ta xech'awik chik chi kech ri Xtaj,</l>
<space quantity="30" unit="chars" /><l>Xpuch', kib'i'</l>
<space quantity="38" unit="chars" /><l>ri e ka'ib' q'apojib'.</l>
<l>-Utz chib'ek retal qatzij iwuk'.</l>
<l>Chiwoyob'ej na,</l>
<l>chiya' aponoq chi kech ajawab'.- Xe'uchax k'ut.</l>
<lb /> <!-- potential div marker -->
<l>K'ate puch kina'ojinik chik ri ajk'ixb',</l>
<space quantity="31" unit="chars" /><l>ajk'ajb'.</l>
<l>Xe'uchax ri B'alam Kitze',</l>
<space quantity="12" unit="chars" /><l>B'alam Aq'ab',</l>
<space quantity="12" unit="chars" /><l>Majukutaj,</l>
<space quantity="12" unit="chars" /><l>Ik'i B'alam:</l>
<l>-Kixtz'ib'anoq oxib' k'ul.</l>
<l>Chitz'ib'aj retal ik'oje'ik,</l>
<l>chopon kuk' amaq'.</l>
<l>Chib'e kuk' ri e ka'ib' q'apojib' kech'ajonik.</l>
<l>Chiya' ub'ik chi ke.- Xe'uchax k'ut B'alam Kitze',</l>
<space quantity="36" unit="chars" /><l>B'alam Aq'ab',</l>
<space quantity="36" unit="chars" /><l>Majukutaj.</l>
<l>K'ate k'ut xetz'ib'anik koxichal.</l>
<l>Nab'e xtz'ib'an ri B'alam Kitze':</l>
<l>B'alam uwachib'al xuxik,</l>
<l>xutz'ib'aj chuwach k'ul.</l>
<lb /> <!-- potential div marker -->
<l>Are k'u ri chi B'alam Aq'ab',</l>
<l>K'ot chik uwachib'al</l>
<l>xutz'ib'aj chuwach k'ul.</l>
<l>Ta xtz'ib'an chi k'u ri Majukutaj:</l>
<l>Jumaj wonon,</l>
<l>jumaj sita'l, uwachib'al,</l>
<space quantity="14" unit="chars" /><l>utz'ib';</l>
<l>xutz'ib'aj chuwach k'ul.</l>
<l>Xutzin k'ut kitz'ib' koxichal,</l>
<l>ox b'usaj xkitz'ib'aj.</l>
<lb /> <!-- potential div marker -->
<l>K'ate k'ut ta xb'ekiya' k'ul ri Xtaj,</l>
<space quantity="32" unit="chars" /><l>Xpuch', kib'i'.</l>
<l>Xecha' k'u ri B'alam Kitze',</l>
<space quantity="14" unit="chars" /><l>B'alam Aq'ab',</l>
<space quantity="14" unit="chars" /><l>Majukutaj:</l>
<l>-Wa'e retal itzij,</l>
<l>kixoponik chi kiwach ajawab':</l>
<l>Qitzij xch'aw ri Tojil chi qech. Kixcha'.</l>
<l>Wa'e k'u retal xqak'am uloq. Kixcha' chi ke.</l>
<l>Chikik'uj k'u ri k'ul,</l>
<l>chiya' chi ke.- Xe'uchax k'ut ri q'apojib',</l>
<l>ta xkipixab'aj ub'ik.</l>
<l>Ta xeb'e k'ut</l>
<l>xkuk'a'j ub'i' ri tzib'an k'ul.</l>
<lb /> <!-- potential div marker -->
<l>Ta xe'opon k'ut,</l>
<l>jusu k'u xekikot ri ajawab' ta xil kiwach,</l>
<l>xekel uq'a kitz'onoxik ri q'apojib'.</l>
<l>-Ma xiwil uwach ri Tojil? Xe'ucha'xik.</l>
<l>-Xqil b'a la! Xecha' k'u ri Xtaj,</l>
<space quantity="28" unit="chars" /><l>Xpuch'.</l>
<l>-Utz b'a la!</l>
<l>Naki pa retal xik'am uloq?</l>
<l>Ma qitzij? Xech'aw ri ajawab'.</l>
<l>K'eje ri b'a ri retal kimakunik xkina' ri ajawab'.</l>
<l>Ta xkiritaj k'u ri tz'ib'an k'ul kumal q'apojib'.</l>
<l>Jumaj b'alam,</l>
<l>jumaj k'ot,</l>
<l>jumaj nay puch wonon,</l>
<space quantity="15" unit="chars" /><l>sita'l utz'ib'al upam k'ul.</l>
<l>Chiyulinik uwach.</l>
<l>Ta xkirayij k'ut uwach k'ul,</l>
<l>xkikoj chi kij.</l>
<l>Ma k'u ja b'i xub'an ri b'alam,</l>
<l>utz'ib'al nab'e'ok chi rij ajaw.</l>
<l>Ta xukoj chi k'ut ajaw ri ukab' tz'ib'an k'ul,</l>
<l>k'ot utz'ib'al.</l>
<l>Xa utz xuna' ajaw chi upam,</l>
<l>xawi kasolowik chi kiwach,</l>
<l>katz'onon uq'u'xik chi kiwach konojel.</l>
<l>Ta xok chi k'ut rox</l>
<l>tz'ib'am k'ul chi rij ajaw,</l>
<l>are ri wonon,</l>
<space quantity="6" unit="chars" /><l>sita'l upam xukoj k'u chi rij.</l>
<l>K'ate puch ta xtiyik utyo'jil rumal wonon,</l>
<space quantity="36" unit="chars" /><l>sita'l.</l>
<l>Mawi xch'ijtajik,</l>
<l>ma pu xkuyutaj kitiyob'al chikop.</l>
<l>Ta k'u xuraquj k'u uchi' ajaw rumal chikop,</l>
<l>xa tzib'am kiwachib'al chi upam k'ul,</l>
<l>utz'ib' Majukutaj</l>
<l>k'u rox tz'ib'.</l>
<l>Ta xech'akataj wi.</l>
<l>K'ate puch kiyajik q'apojib' ri'</l>
<l>rumal ajawab';</l>
<l>ri Xtaj,</l>
<space quantity="3" unit="chars" /><l>Xpuch' kib'i'.</l>
<l>-Naki pa chi k'ulal</l>
<l>ri' iwuk'a'm uloq?</l>
<l>Apa xb'e'ik' ama wi?</l>
<l>Ix k'axtok'? Xe'uchax ri q'apojib',</l>
<l>ta xeyajik.</l>
<l>Kich'akatajik chi k'u ri ronojel amaq' rumal Tojil.</l>
<lb /> <!-- potential div marker -->
<l>Are ta xkaj xb'e ta ki'ib'al wi Tojil chi kij Xtaj,</l>
<space quantity="46" unit="chars" /><l>Xpuch.</l>
<l>E ta joxol ch'ek xe'uxik chuk'ux amaq',</l>
<l>taqchib'al take xuxik.</l>
<l>Ma k'u xb'anatajik</l>
<l>kich'akatajik rumal e nawal winaq ri B'alam Kitze',</l>
<space quantity="37" unit="chars" /><l>B'alam Aq'ab',</l>
<space quantity="37" unit="chars" /><l>Majukutaj.</l>
<lb /> <!-- potential div marker -->
<l>Ta xena'ojin chi k'ut ronojel amaq':</l>
<l>-Naki pa kequch'aj?</l>
<l>Qitzij nim kik'oje'ik, ta chuxoq.- Xecha' k'ut,</l>
<l>Ta xkikuch chik kina'oj.</l>
<l>-Xa ta keqokib'ej,</l>
<space quantity="7" unit="chars" /><l>keqakamisaj!</l>
<l>Chiqawik qib' chi ch'ab',</l>
<space quantity="14" unit="chars" /><l>chi pokob'!</l>
<l>Ma pa oj k'i?</l>
<l>Maja b'i jun,</l>
<space quantity="9" unit="chars" /><l>ka'ib' chik chiqakanaj chi ke! Xecha' k'ut,</l>
<l>ta xk'am kina'oj.</l>
<l>Xa xuwiq rib' ronojel amaq' tzatz chi kamisanel</l>
<l>ta xemolotajik ronojel amaq' e kamisanel.</l>
<l>Are k'ut e k'o ri B'alam Kitze',</l>
<space quantity="18" unit="chars" /><l>B'alam Aq'ab',</l>
<space quantity="18" unit="chars" /><l>Majukutaj,</l>
<space quantity="18" unit="chars" /><l>Ik'i B'alam.</l>
<l>Are e k'o chuwijuyub ',</l>
<l>Jakawitz, ub'i' juyub' e k'o wi.</l>
<l>Xk'olo k'ut kik'ajol chiri'</l>
<l>chuwi juyub'.</l>
<l>Mawi e ta k'ya winaq,</l>
<l>mana k'eje ta kik'yal ri uk'yal amaq'.</l>
<l>Xa sqaqi'n uwi juyub' kik'atem,</l>
<l>xa k'u cha' ta xna'ojix kikamisaxik rumal amaq',</l>
<l>ta xki'uch kib' konojel.</l>
<l>Xepoponik,</l>
<l>xetaqo kib' konojel.</l>
<lb /> <!-- potential div marker -->
<l>WA'E K'UTE KIMOLOWIK KIB' KONOJEL AMAQ',</l>
<lb /> <!-- potential div marker -->
<l>e kawutal chik chi ch'ab',</l>
<space quantity="10" unit="chars" /><l>chi pokob' konojel.</l>
<l>Mawi ajilan chi puwaq kikawub'al,</l>
<l>jeb'ejoj kiwachib'al konojel ajawab',</l>
<space quantity="29" unit="chars" /><l>achijab'.</l>
<l>Qitzij b'anoj kitzij konojel.</l>
<l>Qitzij e kalab'il chuxik.</l>
<l>-Are k'u ri Tojil,</l>
<l>are kab'awil,</l>
<l>are pu chikaq'ijila'.</l>
<l>Xere ta chiqakanab'ij.- Xecha' chi kib'il kib'.</l>
<l>Xawi k'u karetamaj ri Tojil,</l>
<space quantity="9" unit="chars" /><l>kaketamaj nay pu ri B'alam Kitze',</l>
<space quantity="29" unit="chars" /><l>B'alam Aq'ab',</l>
<space quantity="29" unit="chars" /><l>Majukutaj.</l>
<l>Kakita'o ta kana'ojixik rumal maja b'i kiwaram,</l>
<space quantity="39" unit="chars" /><l>kiyakalem.</l>
<l>Ta xekawutaj k'ut ronojel cha ajlab'al.</l>
<lb /> <!-- potential div marker -->
<l>K'ate k'ut xeyakatajik ronojel ajlab'al;</l>
<l>chaq'ab' taj xkokib'ej chi kik'ux,</l>
<l>ta xeb'ek.</l>
<l>Ma k'u xe'oponik;</l>
<l>xa pa b'e xewaraj wi konojel ri ajlab'al,</l>
<l>k'ate puch kich'akatajik chik kumal ri B'alam Kitze',</l>
<space quantity="39" unit="chars" /><l>B'alam Aq'ab',</l>
<space quantity="39" unit="chars" /><l>Majukutaj.</l>
<l>Xa k'u jun xewaraj wi pa b'e,</l>
<l>maja b'i chik xkina' chi kib',</l>
<l>xek'iswarik konojel.</l>
<l>K'ate k'u utikarik umich'ik kimukuwach rumal,</l>
<l>ruk' kismachi';</l>
<l>ta xkir k'u ri puwaq chi kiqul,</l>
<l>ruk' kiyachwach,</l>
<l>ruk' puch kichachal;</l>
<l>are k'u ri uqul kich'amiy xere xkik'am ri puwaq.</l>
<l>K'ajisab'al kiwach,</l>
<l>xa pu mich'b'al kech xb'anik</l>
<l>retal unimal K'eche' winaq.</l>
<lb /> <!-- potential div marker -->
<l>K'ate puch xek'astajik,</l>
<l>jusu xkichapala kiyachwach,</l>
<l>ruk' uqul kich'amiy;</l>
<l>maja b'i chi puwaq chi qul,</l>
<l>ruk' kiyachwach.</l>
<l>-Naki pa mixojk'amowik?</l>
<l>A on chinaq mixojmich'owik?</l>
<l>Apa mixpe wi,</l>
<l>mixeleq'an qapuwaq? Xecha' k'ut konojel ajlab'al.</l>
<l>-Are nay b'a ri lo e k'axtok'</l>
<l>ke'eleqan winaq?</l>
<l>Ma k'u chutzinik,</l>
<l>chiqaxib'ij ta qib' chi ke!</l>
<l>K'i wi chikokib'ej kitinamit!</l>
<l>Xawi xere chiqil uwach ri qapuwaq,</l>
<l>chiqab'an qech! Xecha' k'ut konojel amaq'.</l>
<l>Xawi xere b'anoj tzij konojel.</l>
<lb /> <!-- potential div marker -->
<l>Xawi k'u kub'ul kik'ux ri ajk'ixb',</l>
<space quantity="26" unit="chars" /><l>ajk'ajb',</l>
<l>e k'o chuwi juyub'.</l>
<l>Xawi xere nima na'oj kakib'ano ri B'alam Kitze',</l>
<space quantity="34" unit="chars" /><l>B'alam Aq'ab',</l>
<space quantity="34" unit="chars" /><l>Majukutaj,</l>
<space quantity="34" unit="chars" /><l>Ik'i B'alam.</l>
<l>Ta xena'ojin k'ut B'alam Kitze',</l>
<space quantity="18" unit="chars" /><l>B'alam Aq'ab',</l>
<space quantity="18" unit="chars" /><l>Majukutaj,</l>
<space quantity="18" unit="chars" /><l>Ik'i B'alam.</l>
<l>Xkib'an k'oxtun chuchi' kitinamit.</l>
<l>Xa tzalam,</l>
<l>xa chut xchikejb'ej rij kitinamit.</l>
<l>K'ate xkib'an ri poy,</l>
<l>k'eje ri winaq xuxik kumal.</l>
<l>K'ate xkichol chiri'</l>
<l>chuwi' k'oxtun.</l>
<l>Xawi xere k'o kipokob',</l>
<space quantity="10" unit="chars" /><l>k'o pu kichab' xekawuxik.</l>
<l>Xok ri yachwach puwaq pa kiwi'</l>
<l>xok pu k'u xa poy,</l>
<l>xa pu ajam che'</l>
<l>xkojow ri puwaq rech amaq',</l>
<l>ri xb'ekik'ama' pa b'e.</l>
<l>Are xukawub'ej poy kumal.</l>
<l>Xekotkomijik chi rij tinamit.</l>
<l>K'ate puch ta xkitz'onoj chi kina'oj chi rech Tojil:</l>
<l>-We kojkamik?</l>
<l>We puch kojch'akatajik? Xechaxoq kik'ux chuwach ri Tojil:</l>
<l>-Mixb'isonik!</l>
<l>In k'olik.</l>
<l>Are k'ut chikoj wa chi kech,</l>
<l>mixib'ij iwib'.- Xe'uchax ri B'alam Kitze',</l>
<space quantity="29" unit="chars" /><l>B'alam Aq'ab',</l>
<space quantity="29" unit="chars" /><l>Majukutaj,</l>
<space quantity="29" unit="chars" /><l>Ik'i B'alam.</l>
<l>Ta xya' uloq ri wonon,</l>
<space quantity="16" unit="chars" /><l>sita'l;</l>
<l>are k'ut xb'ekik'ama',</l>
<l>kuk'a'm ta xepetik.</l>
<l>K'ate xkiya'o chi upam kajib' nimaq kukub'</l>
<l>kajib' xk'oje wi chi rij tinamit.</l>
<l>Xkitz'apij wi ri wonon,</l>
<space quantity="17" unit="chars" /><l>sita'l chi upam kukub'.</l>
<l>Are k'ulelab'al rech amaq' kumal.</l>
<l>Xenik'wachij k'ut,</l>
<l>xemukche'x puch;</l>
<l>xnik'ox kitinamit rumal usamajel amaq'.</l>
<l>-Mawi e jarub'.- Xecha' k'ut.</l>
<l>Xere k'ut xulkila' ri poy,</l>
<space quantity="22" unit="chars" /><l>ajam che'.</l>
<l>Kesilaje'ik kuk'ala on kich'ab',</l>
<space quantity="23" unit="chars" /><l>kipokob';</l>
<l>qitzij winaq kewachinik,</l>
<l>qitzij chi e kamisanel kewachinik</l>
<l>ta xkil amaq'.</l>
<l>Kekikot k'ut ronojel amaq',</l>
<l>mawi janik xkilo;</l>
<l>tzatz ri amaq' chu k'oje'ik,</l>
<l>mawi ajilan chi winaq,</l>
<space quantity="16" unit="chars" /><l>e ajlab'al,</l>
<space quantity="16" unit="chars" /><l>e pu kamisanel.</l>
<l>E kamisay rech ri B'alam Kitze',</l>
<space quantity="18" unit="chars" /><l>B'alam Aq'ab',</l>
<space quantity="18" unit="chars" /><l>Majukutaj.</l>
<l>Are k'o chuwi juyub'</l>
<l>Jakawitz ub'i' e k'o wi.</l>
<lb /> <!-- potential div marker -->
<l>Are k'ut kokib'exik wa' xchiqab'ij chik.</l>
<l>Are k'ut e k'o chiri' B'alam Kitze',</l>
<space quantity="22" unit="chars" /><l>B'alam Aq'ab',</l>
<space quantity="22" unit="chars" /><l>Majukutaj,</l>
<space quantity="22" unit="chars" /><l>Ik'i B'alam.</l>
<lb /> <!-- potential div marker -->
<l>Xa jun e k'o wi chuwi juyub'</l>
<l>ruk' kixoqil,</l>
<space quantity="5" unit="chars" /><l>kalk'wal.</l>
<l>Ta xepe k'ut ronojel ajlab'al,</l>
<space quantity="21" unit="chars" /><l>e kamisanel;</l>
<l>mawi xa kachuy,</l>
<space quantity="8" unit="chars" /><l>oxchuy chi amaq'.</l>
<l>Xkotkomij chi rij tinamit;</l>
<l>ke'ominik e wiqitalik chi chab',</l>
<space quantity="22" unit="chars" /><l>chi pokob';</l>
<l>chikiq'osij kichi',</l>
<l>kelulutik,</l>
<l>kech'aninik,</l>
<l>chi'ominik</l>
<l>kiyuyub',</l>
<l>kixulq'ab',</l>
<l>ta xe'ok chuxe' tinamit.</l>
<l>Ma k'u ja b'i kakixib'ij kib' ri ajk'ixb-,</l>
<space quantity="33" unit="chars" /><l>ajk'ajb'.</l>
<l>Xa kekay uloq chuchi' k'oxtum,</l>
<l>e cholon uloq ruk' kixoqil,</l>
<space quantity="19" unit="chars" /><l>kalk'wal.</l>
<l>Xa kul kik'ux b'anoj kusuy tzij ri amaq';</l>
<l>ta xe'aq'an k'ut chuwach juyub',</l>
<l>xa k'u sqaqi'n chik,</l>
<l>mawi ketz'aqonik chuchi' tinamit.</l>
<l>K'ate puch ta xjaq uwi' ri kukub',</l>
<l>kajib' k'o wi chi tinamit.</l>
<lb /> <!-- potential div marker -->
<l>Ta xe'el k'u ri wonon,</l>
<space quantity="16" unit="chars" /><l>sita'l,</l>
<l>k'eje ri sib',</l>
<l>ta xel chi upam ri jujun chi kukub'.</l>
<l>Kutzin k'u ri ajlab'al rumal chikop,</l>
<l>tak'atoj chub'aq' kiwach,</l>
<l>tak'atoj puch chi kitza'm,</l>
<space quantity="14" unit="chars" /><l>chi kichi',</l>
<space quantity="14" unit="chars" /><l>chi kaqan,</l>
<space quantity="14" unit="chars" /><l>chi kiq'ab'.</l>
<l>A k'o wi xchib'e kichapa'.</l>
<l>A on k'o wi xchib'e kimaja,</l>
<l>ronojel k'o wi wonon,</l>
<space quantity="15" unit="chars" /><l>sita'l.</l>
<l>Tak'atoj ch'utiyoma ub'aq' uwach,</l>
<l>xchikilij chub'uchu je taq chikop</l>
<l>chi rij ri jujun chi winaq.</l>
<l>Xeqab'arik rumal wonon,</l>
<space quantity="17" unit="chars" /><l>sita'l.</l>
<l>Mawi xchapataj chik kich'ab',</l>
<space quantity="20" unit="chars" /><l>kipokob'.</l>
<l>Kewonq'oyeje'ik chuwach taq ulew,</l>
<l>kelajajik.</l>
<l>Xeqajik chuwach juyub'.</l>
<l>Are k'ut mawi kalina' chik,</l>
<l>ta xekaq' chi ch'ab',</l>
<l>xechoy chi ikaj.</l>
<l>Xa b'olaj che' xkikoj chik B'alam Kitze',</l>
<space quantity="27" unit="chars" /><l>B'alam Aq'ab';</l>
<l>xok kixoqil</l>
<l>e kamisanel.</l>
<lb /> <!-- potential div marker -->
<l>Xawi k'u xetzalij ri chajkar chik,</l>
<l>xa xel chik chi kaqan ronojel amaq'.</l>
<l>Are xkiriq ki nab'e xe'utzinik,</l>
<space quantity="20" unit="chars" /><l>xekamisaxik,</l>
<l>mana xa sqaqi'n chi winaq xkamik.</l>
<l>Mawi are xkam wi,</l>
<l>ri xkitza'ij chi kik'ux,</l>
<l>xa k'u chikop xok chi ke.</l>
<lb /> <!-- potential div marker -->
<l>Mana k'ula achijilal taj xkib'ano:</l>
<l>mawi ch'ab',</l>
<l>mawi pokob'taj xekam wi.</l>
<l>Ta xeyoq'otajik ronojel amaq'.</l>
<l>Xa k'u xe'elaj chik ri amaq' chi kiwach ri B'alam Kitze',</l>
<space quantity="43" unit="chars" /><l>B'alam Aq'ab',</l>
<space quantity="43" unit="chars" /><l>Majukutaj:</l>
<l>-Toqob' qawach,</l>
<l>ma ta kojkamik.- Xecha'.</l>
<l>-Utz b'a la!</l>
<l>Xax ix wi kamel chuxik.</l>
<l>Ix ajpatan chi b'e q'ij,</l>
<space quantity="11" unit="chars" /><l>chi b'e saq.- Xe'ucha'xik.</l>
<l>K'eje k'ut uch'akatajik ronojel amaq' ri'</l>
<l>kumal qa nab'e chuch,</l>
<space quantity="15" unit="chars" /><l>qajaw;</l>
<l>chiri' xb'an wi chuwi' juyub',</l>
<l>Jakawitz, ub'inam wakamik.</l>
<l>Are nab'e xetik'e wi,</l>
<l>chiri' xepoq wi,</l>
<l>xek'iritaj wi:</l>
<l>xemi'alanik,</l>
<l>xek'ajolanik chuwi Jakawitz.</l>
<l>Kekikot chik ta xkich'ako ronojel amaq',</l>
<l>chiri' ch'akatajinaq wi chuwi juyub'.</l>
<l>K'eje k'ut xkib'an ri xkich'aq na amaq',</l>
<space quantity="31" unit="chars" /><l>ronojel amaq'.</l>
<l>K'ate k'ut xkub'e kik'ux.</l>
<l>Xetzijon chi re kik'ajol,</l>
<l>xnaqajoq</l>
<l>kekamoq.</l>
<l>Ta k'i xeraj kamisaxik.</l>
<lb /> <!-- potential div marker -->
<l>ARE CHIK WI XCHIQAB'IJ CHIK</l>
<l>KIKAMIK B'alam Kitze',</l>
<space quantity="8" unit="chars" /><l>B'alam Aq'ab',</l>
<space quantity="8" unit="chars" /><l>Majukutaj,</l>
<space quantity="8" unit="chars" /><l>Ik'i B'alam, kib'i'.</l>
<l>Xkina' k'ut kikamik,</l>
<space quantity="12" unit="chars" /><l>kisachik.</l>
<l>ta xepixab'ik chi rech kik'ajol.</l>
<l>Mana e ta yab',</l>
<l>ma pu kejilowik,</l>
<space quantity="6" unit="chars" /><l>kepolow taj,</l>
<l>ta xkanaj kitzij chi re kik'ajol.</l>
<l>Are kib'i kik'ajol wa':</l>
<l>e ka'ib' xuk'ajolaj B'alam Kitze':</l>
<l>K'oka'ib' ub'i' nab'e al,</l>
<l>K'okawib' chik ub'i' ukab'al;</l>
<l>uk'ajol B'alam Kitze',</l>
<l>umam,</l>
<l>uqajaw kawiqib'.</l>
<l>E chi wi k'u ka'ib' chik xuk'ajolaj B'alam Aq'ab',</l>
<l>are kib'i' wa':</l>
<l>K'o'akul ub'i' unab'e uk'ajol,</l>
<l>K'o'akutek chuchax chik ukab' uk'ajol B'alam Aq'ab',</l>
<l>rech Nija'ib'ab'.</l>
<l>Xa k'u jun xuk'ajolaj Majukutaj,</l>
<l>K'o ajaw ub'i'.</l>
<l>E oxib' xek'ajolanik.</l>
<l>Maja b'i uk'ajol ri Ik'i B'alam.</l>
<l>Qitzij ajk'ixb',</l>
<space quantity="7" unit="chars" /><l>ajk'ajb'.</l>
<l>Are k'ut kib'i' kik'ajol ri',</l>
<l>are xkipixab'aj kanoq.</l>
<l>Xa jun e k'o wi kikajichal,</l>
<l>xeb'ixanik,</l>
<l>chiq'atat kik'ux,</l>
<l>choq' pu kik'ux chi upam kib'ixik:</l>
<l>Qamuku ub'i' kib'ix,</l>
<space quantity="12" unit="chars" /><l>xkib'ixaj</l>
<l>ta xepixab' k'ut chi re kik'ajol:</l>
<l>-Ix qak'ajol, kojb'ek,</l>
<space quantity="14" unit="chars" /><l>kojtzalij puch!</l>
<l>Saqil tzij,</l>
<l>saqil pixab' qapixab' chi we.</l>
<l>Mi k'u xixulqakanajt chi juyub'al,</l>
<l>ix qixoqil! Xecha' chi re kixoqil.</l>
<l>Chi kijujunal xepixab'ik.</l>
<l>-Kojb'e chi qamaq'.</l>
<l>Cholan chik qajawal kej,</l>
<l>leman chi kaj.</l>
<l>Xa tzalijem xchiqab'ano!</l>
<l>Mixb'anatajik qapatan,</l>
<l>mixtz'aqat qaq'ij.</l>
<l>Kojina' k'ut,</l>
<l>mojisacho,</l>
<l>mojimes k'u taj puch!</l>
<l>Chiwil na iwochoch,</l>
<space quantity="10" unit="chars" /><l>ijuyub'al puch,</l>
<l>kixtik'e wi.</l>
<l>Ta chuxoq.</l>
<l>Kixb'e k'ut chi b'e,</l>
<l>iwila chik xojpe wi! Xcha' k'u kitzij,</l>
<l>ta xepixab'ik.</l>
<l>Ta xkanaj k'ut retal uk'oje'ik ri B'alam Kitze':</l>
<l>-Are inatab'al wech,</l>
<l>wa xchinkanaj iwuk',</l>
<l>are iq'aq'al wa'e!</l>
<l>Mixnupixab'aj,</l>
<l>xnub'isoj.- Xcha' k'ut.</l>
<l>Ta xukanaj ri retal uk'oje'ik,</l>
<l>Pisom Q'aq'al, chucha'xik.</l>
<l>Mawi q'alaj uwach xawi kipislik,</l>
<l>xma kiron wi.</l>
<l>Mawi q'alaj t'isb'al re,</l>
<l>rumal maji xilowik, ta xpisik.</l>
<lb /> <!-- potential div marker -->
<l>K'eje k'ut kipixab'ik ri,</l>
<l>ta xesach k'ut chiri'</l>
<l>chuwi juyub' Jakawitz.</l>
<l>Mana xemuqtaj rumal kixoqil,</l>
<space quantity="20" unit="chars" /><l>kalk'wal.</l>
<lb /> <!-- potential div marker -->
<l>Mawi q'alaj kisachik,</l>
<l>ta xesachik.</l>
<l>Xere q'alaj ri kipixab'ik,</l>
<l>loq' k'u ri Pisom chi kech, xuxik.</l>
<l>Are nab'ab'al rech kiqajaw.</l>
<l>Xa jusu xek'aton chuwach kinab'ab'al rech kiqajaw.</l>
<l>Are ta xwinaqir wi winaq kumal ajawab',</l>
<l>ta xek'am chi rij B'alam Kitze'.</l>
<l>Tikarinaq wi umam,</l>
<space quantity="13" unit="chars" /><l>uqajaw Kawiqib'.</l>
<l>Xma k'u wi k'ut xkisach wi ri uk'ajol,</l>
<l>ri K'oka'ib',</l>
<l>K'okawib' kib'i'.</l>
<l>K'eje k'ut kikamik ri kikajichal,</l>
<l>e nab'e qamam,</l>
<space quantity="8" unit="chars" /><l>qaqajaw;</l>
<l>ta xesachik,</l>
<l>ta xkanaj chik kik'ajol chiri'</l>
<l>chuwi juyub' Jakawitz.</l>
<l>Xeyaluj chi wi kik'ajol chiri'.</l>
<lb /> <!-- potential div marker -->
<l>Qajinaq chik,</l>
<l>yoq'otajinaq chi puch kiq'ij konojel amaq',</l>
<l>maja b'i chik kiq'aq'al;</l>
<l>xaqi e k'o chik,</l>
<l>xawi kuk'a'm kib' konojel juta q'ij.</l>
<l>Chikinab'aj kiqajaw,</l>
<l>nim uq'ij ri Pisom chi ke,</l>
<l>mawi chikikiro,</l>
<l>xawi pislik chiri' kuk'.</l>
<l>Pisom Q'aq'al, chucha'xik kumal,</l>
<l>ta xk'oji'k.</l>
<l>Xb'ina'j puch kik'u'm,</l>
<l>xya' kanoq rumal kiqajaw;</l>
<l>xa retal k'i kik'oje'ik, ta xkib'ano.</l>
<l>K'eje k'u kisachik,</l>
<l>kimayxik B'alam Kitze',</l>
<space quantity="9" unit="chars" /><l>B'alam Aq'ab',</l>
<space quantity="9" unit="chars" /><l>Majukutaj,</l>
<space quantity="9" unit="chars" /><l>Ik'i B'alam.</l>
<l>E nab'e winaq xepe chila' chaqa palo</l>
<space quantity="19" unit="chars" /><l>chi Releb'al Q'ij.</l>
<l>Ojeroq ke'ul waral.</l>
<l>Ta xekamik, e ri'j chik,</l>
<space quantity="12" unit="chars" /><l>e ajk'ixb',</l>
<space quantity="14" unit="chars" /><l>ajk'ajb', kib'inam.</l>
<lb /> <!-- potential div marker -->
<l>RO'</l>
<lb /> <!-- potential div marker -->
<l>K'ATE PUCH TA XKIK'UXLAJ KIB'IK</l>
<lb /> <!-- potential div marker -->
<l>chila' Releb'al Q'ij.</l>
<l>Are kik'uxlan ri upixab' kiqajaw,</l>
<l>mawi xkisacho.</l>
<l>Xojeroq kekamoq kiqajaw,</l>
<l>xya' kixoqil amaq',</l>
<space quantity="5" unit="chars" /><l>xkiji'aj,</l>
<l>ta xech'oko ixoq e oxib.</l>
<l>Xecha' k'ut ta xeb'ek:</l>
<l>-Kojb'e chila' Relebal Q'ij;</l>
<l>Chila' xepe wi kaqajaw.- Xecha'.</l>
<l>Ta xkik'am kib'e e oxib' chi k'ajolaxel.</l>
<l>K'oka'ib' ub'i' jun,</l>
<l>uk'ajol B'alam Kitze',</l>
<l>rech ronojel Kaweqib'.</l>
<l>K'o'akutek ub'i' uk'ajol B'alam Aq'ab',</l>
<l>xa rech Nija'ib'ab'.</l>
<l>K'k'o ajaw ub'i' jun chik uk'ajol Majukutaj,</l>
<l>rech ajaw K'iche'.</l>
<l>Are k'u kib'i' ri xeb'e chila' ch'aqa palo,</l>
<l>e oxib' ta xeb'ek.</l>
<l>Xawi k'o kina'oj,</l>
<l>k'o pu ketamab'al,</l>
<l>mana xa e ta winaq kik'oje'ik.</l>
<l>Xkipixab'aj kanoq ronojel katz,</l>
<space quantity="26" unit="chars" /><l>kich'aq.</l>
<l>Kekikotik xeb'ek:</l>
<l>-Mawi kojkamik,</l>
<space quantity="6" unit="chars" /><l>kojulik! Xecha' ta xeb'ek e oxib'.</l>
<lb /> <!-- potential div marker -->
<l>Xawi xere xe'ik'owik chuwi palo,</l>
<l>ta xe'opon k'ut chila' Releb'al Q'ij.</l>
<l>Ta xb'ekik'ama' ri ajawarem.</l>
<l>Are k'u ub'i' ajaw wa':</l>
<l>-Rajawal Aj Relebal Q'ij,-</l>
<l>xe'opon wi.</l>
<lb /> <!-- potential div marker -->
<l>Ta xe'opon k'ut chuwach ajaw,</l>
<l>Nakxit, ub'i' nima ajaw.</l>
<l>Xa ju q'atol tzij,</l>
<l>tzatz rajawarem.</l>
<l>Are k'ut xyaw uloq retal ajawarem,</l>
<l>ronojel uwachinel.</l>
<l>Ta xpetik retal Ajpopol,</l>
<space quantity="16" unit="chars" /><l>Ajpop Q'amja'il,</l>
<l>ta xpe k'ut retal uq'aq'al,</l>
<space quantity="18" unit="chars" /><l>rajawarem puch Ajpop,</l>
<space quantity="33" unit="chars" /><l>Ajpop Q'amja.</l>
<l>Xk'isuya' uloq Nakxit uwachinel rajawarem,</l>
<l>are taq ub'i' wa': Mu'j</l>
<space quantity="19" unit="chars" /><l>q'alib'aj;</l>
<space quantity="19" unit="chars" /><l>Sub'aq,</l>
<space quantity="19" unit="chars" /><l>chamcham;</l>
<space quantity="19" unit="chars" /><l>Tatil,</l>
<space quantity="19" unit="chars" /><l>q'anab'aj;</l>
<space quantity="19" unit="chars" /><l>Tzikwil Koj,</l>
<space quantity="19" unit="chars" /><l>tzikwil B'alam;</l>
<space quantity="19" unit="chars" /><l>Jolom,</l>
<space quantity="19" unit="chars" /><l>pich kej;</l>
<space quantity="19" unit="chars" /><l>Makutax,</l>
<space quantity="19" unit="chars" /><l>t'ot' tatam;</l>
<space quantity="19" unit="chars" /><l>K'us b'us,</l>
<space quantity="19" unit="chars" /><l>Kaxkon;</l>
<space quantity="19" unit="chars" /><l>Chiyom,</l>
<space quantity="19" unit="chars" /><l>Astapulul.</l>
<l>Ronojel k'u kek'a'm ri xepetik.</l>
<l>Ta xkik'am ula ri ch'aqa palo.</l>
<l>Utzib'al Tulan,</l>
<l>Utzib'al,</l>
<l>Xecha' chi re ki okinaq</l>
<l>chi upam kitzij.</l>
<lb /> <!-- potential div marker -->
<l>K'ate puch ta xe'ulik chiri'</l>
<l>chuwi kitinamit Jakawitz ub'i'.</l>
<l>Chiri' k'ut xekuch wi ronojel Tamub',</l>
<space quantity="30" unit="chars" /><l>Ilokab';</l>
<l>xekuchu kib' ronojel amaq',</l>
<l>xekikotik ta xe'ulik K'oka'ib',</l>
<space quantity="21" unit="chars" /><l>K'o'akutek,</l>
<space quantity="21" unit="chars" /><l>K'o'ajaw.</l>
<l>Xawi chiri' chik xkik'am wi kajawarem amaq'.</l>
<l>Xekikotik e Rab'inaleb',</l>
<space quantity="10" unit="chars" /><l>e Q'aq'chekeleb',</l>
<space quantity="10" unit="chars" /><l>Aj Tz'ikina Ja.</l>
<l>Xa retal xk'utun chi kiwach ri unimal ajawarem.</l>
<l>Nim chik kik'oje'ik chuxik amaq',</l>
<l>mana b'e xk'is ta kik'ut kajawarem.</l>
<l>Are e k'o chiri' Jakawitz,</l>
<l>xa k'o kuk' ronojel ri xpe Releb'al Q'ij.</l>
<l>Najt chi k'ut xkib'an chiri' chuwi juyub'.</l>
<l>E k'i chik chi konojel.</l>
<l>chiri' k'ut xekam wi kixoqil B'alam Kitze',</l>
<space quantity="29" unit="chars" /><l>B'alam Aq'ab',</l>
<space quantity="29" unit="chars" /><l>Majukutaj.</l>
<l>Ta xepetik,</l>
<l>xkoqotaj chi kanoq ri kijuyub'al,</l>
<l>jun chi juyub' xkitzukuj</l>
<l>are ketik'e wi.</l>
<l>Mawi ajilam juyub' xetik'e wi,</l>
<l>ta xekob'ik,</l>
<l>ta xeb'ina'j puch,</l>
<l>chiri' ri xemolomanik,</l>
<l>xech'ijomanik e nab'e qachuch,</l>
<space quantity="14" unit="chars" /><l>e nab'e qaqajaw.</l>
<l>Xecha' ojer taq winaq</l>
<l>ta xkitzijoj,</l>
<l>ta xkitolob'a pu</l>
<l>kanajoq nab e kitinamit,</l>
<l>Jakawitz ub'i'.</l>
<lb /> <!-- potential div marker -->
<l>TA XE'UL CHI K'U CHIRI'</l>
<lb /> <!-- potential div marker -->
<l>xkitikilib'ej chik jun tinamit.</l>
<l>Chi K'ix, ub'i'.</l>
<l>Najt chixkib'an chiri' chuwi juch'ob' tinamit,</l>
<l>kemi'alanik,</l>
<l>kek'ajolanik puch.</l>
<lb /> <!-- potential div marker -->
<l>Chiri' ke e k'o taq wi,</l>
<l>are taq kaji juyub' wa';</l>
<l>xa jun xchok wi ub'i' ri kitinamit.</l>
<l>Xkik'ulub'a kimi'al,</l>
<space quantity="12" unit="chars" /><l>kik'ajol;</l>
<l>xaqi chi kisipaj,</l>
<l>xa toq'ob'anik,</l>
<l>xa pu mayjanik chi kib'ano rajil kimi'al</l>
<space quantity="15" unit="chars" /><l>chi kik'amo.</l>
<l>Xa utz kik'oje'ik xkib'ano.</l>
<lb /> <!-- potential div marker -->
<l>Ta xe'ik'o chiri' chuwi jutaq ch'ob' chi tinamit.</l>
<l>Wa' taq ub'i' e Chi K'ix:</l>
<l>Chi Chak,</l>
<l>Jumeta Ja,</l>
<l>K'ulb'a,</l>
<l>Kawinal ub'i' juyub' xeyaluj wi.</l>
<lb /> <!-- potential div marker -->
<l>Are k'ut kakinik'wachij ri juyub',</l>
<l>kitinamit puch.</l>
<l>Ulaj juyub' kakitzukuj,</l>
<l>e ka k'i chik chi konojel.</l>
<l>Xa k'u kaminaqoq ri k'amol ajawarem Releb'al Q'ij.</l>
<l>E mamaxel chik xe'ul chiri' chuwi jujun tinamit.</l>
<l>Mana xuk'am kiwach ri xe'ik'o wi</l>
<l>je taq wi uloq k'axk'ol,</l>
<space quantity="15" unit="chars" /><l>ra'il xkib'ano.</l>
<l>K'a u najt xkirik wi kitinamit e mamaxel,</l>
<space quantity="31" unit="chars" /><l>e pu qajawixel.</l>
<lb /> <!-- potential div marker -->
<l>Wa' k'u ub'i' tinamit e xe'ul wi:</l>
<l>Chi Ismachi' k'ut ub'i' juyub'</l>
<space quantity="24" unit="chars" /><l>kitinamit xek'oje wi;</l>
<l>Chi' nay puch xe'amaq'elab' wi,</l>
<l>chiri' k'ut xkitij wi q'aq'al.</l>
<l>Xqaj kichun,</l>
<space quantity="5" unit="chars" /><l>kisajkab' chu kaj le oq ajawab'.</l>
<l>Xecha' k'u ri K'onache' xu B'elejeb' Kej</l>
<l>ruk' puch Q'alel ajaw.</l>
<l>Ta xajawar k'ut ajaw K'otuja</l>
<l>ruk' Istayul kib'i', Ajpop,</l>
<space quantity="21" unit="chars" /><l>Ajpop Q'amja.</l>
<l>Xe'ajawar chiri' Chi Ismachi.</l>
<l>Utzilaj tinamit xuxik,</l>
<l>xkib'ano.</l>
<l>Xa k'u oxib' ri nim ja xux chiri'</l>
<l>Chi Ismachi',</l>
<l>maja b'i oq ri juwinaq kajib' chi nim ja.</l>
<l>K'a oxib' oq ki nim ja:</l>
<l>xa jun unim ja Kawiqib',</l>
<l>xa k'u jun nim ja chuwach Nija'ib'ab',</l>
<l>xa nay pu jun rech Ajaw K'iche'.</l>
<l>Xaqi ka'ib' chi kumatzil nim ja,</l>
<l>ri kach'ob' chi chinamit.</l>
<l>Are e k'o Chi Ismachi'</l>
<l>xa jun kik'ux,</l>
<l>maja b'i kitzelal,</l>
<l>ma pu ja b'i kikayewal.</l>
<l>Xa li'anik ajawarem:</l>
<l>maja b'i kich'a'oj,</l>
<space quantity="9" unit="chars" /><l>kiyujuj puch,</l>
<l>xa saq,</l>
<l>xa amaq' k'o chi kik'ux,</l>
<l>maja b'i moxwachinik,</l>
<l>ma pu ja b'i q'aq'wachinik xkib'ano.</l>
<l>K'a ch'utinoq kiq'aq'al,</l>
<l>maja ki kanuk' mayjoq,</l>
<l>maja pu kanimaroq.</l>
<lb /> <!-- potential div marker -->
<l>Ta xkitij k'ut,</l>
<l>xkikowisaj pokob' chiri' Chi Ismachi',</l>
<l>xretal k'ut kajawarem ri',</l>
<l>ta xkib'ano</l>
<l>xretal kiq'aq'al,</l>
<l>retal nay pu kinimal.</l>
<l>Ta xil k'ut rumal Ilokab',</l>
<l>ta xwinaqir lab'al rumal Ilokab'.</l>
<l>Xraj ul kamisaxoq ri ajaw K'otuja;</l>
<l>xa k'u jun ajaw xraj k'u kib';</l>
<l>are ri ajaw Istayul xraj kitijoj,</l>
<l>xraj tijox kumal Ilokab' chi kamisanik.</l>
<l>Ma k'u xel aponoq kimoxwachib'al chi rij ajaw K'otuja,</l>
<l>xa chi kij xqaj wi;</l>
<l>ma nab'e xkam ta ri ajaw rumal Ilokab'</l>
<l>K'eje k'ut uxe'najik yujuj,</l>
<space quantity="21" unit="chars" /><l>ch'akimal</l>
<space quantity="21" unit="chars" /><l>lab'al puch.</l>
<l>Xkokib'ej nab'e tinamit,</l>
<l>xeb'ek e kamisanel;</l>
<l>are ta k'u xkaj ri sach ta uwach K'iche',</l>
<l>xa ta kitukel xajawarik chi kik'ux.</l>
<l>Xa k'u are xe'ulk'amoq,</l>
<space quantity="11" unit="chars" /><l>xeteleche'xik,</l>
<space quantity="11" unit="chars" /><l>xekanab'ix puch;</l>
<l>mawi jarub' chik xkolotaj chi ke.</l>
<l>Ta xtiker k'ut pusunik,</l>
<l>xepus ri Ilokab' chuwach kab'awil;</l>
<l>are chik tojb'al kimak xuxik rumal ajaw K'otuja.</l>
<l>K'i chi k'ut xok chi munil,</l>
<space quantity="13" unit="chars" /><l>xe'alab'ilaxik,</l>
<space quantity="13" unit="chars" /><l>xewinaqix puch.</l>
<l>Xa xb'ekiya' kib' chi ch'akix</l>
<l>rumal kinuk'b'al lab'al chi rij ajaw,</l>
<space quantity="24" unit="chars" /><l>chi rij siwan</l>
<space quantity="32" unit="chars" /><l>tinamit.</l>
<l>Xmayxik xk'utux ta uwach rajawal K'iche',</l>
<l>xraj kik'ux,</l>
<l>ma k'u xb'anatajik.</l>
<lb /> <!-- potential div marker -->
<l>K'eje k'ut uwinaqirik upusik winaq chuwach kab'awil.</l>
<l>Ta xb'an ri pokob'</l>
<space quantity="12" unit="chars" /><l>lab'al;</l>
<l>uxe' ta xtikarik upokob'axik tinamit Chi Ismachi'.</l>
<l>Chila' xtikar wi uxe'najik q'aq'al</l>
<l>rumal ri xax nim wi rajawarem K'iche' ajaw.</l>
<l>Jumaj e nawal ajawab'.</l>
<l>Xma k'o wi kiyoq'otaj wi,</l>
<l>xma k'o wi alachinaq chok chi ke.</l>
<l>Xawi b'anol rech nimal ajawarem,</l>
<l>chiri' xe'najinaq wi Chi Ismachi'.</l>
<l>Chiri' xnimar wi uk'ixik kab'awil.</l>
<l>Chixib' in chik,</l>
<l>xuxib'ij pu rib' ronojel amaq',</l>
<space quantity="17" unit="chars" /><l>ch'uti amaq',</l>
<space quantity="17" unit="chars" /><l>nima amaq.'</l>
<l>Xkiwachij rokik teleche winaq,</l>
<l>xkipusu,</l>
<l>xkikamisaj rumal kiq'aq'al,</l>
<space quantity="17" unit="chars" /><l>kitepewal ri ajaw K'otuja,</l>
<space quantity="30" unit="chars" /><l>ajaw Istayul ruk' Nija'ib'ab'</l>
<space quantity="48" unit="chars" /><l>Ajaw K'iche'.</l>
<l>Xa ox ch'ob' chi chinamit xk'oje chiri'</l>
<l>Chi Ismachi', ub'i' tinamit.</l>
<l>K'a chiri' chi nay puch xkitik'ib'a wi wa'im,</l>
<space quantity="36" unit="chars" /><l>ukaja' chi rech kimi'al;</l>
<l>ta xkisi'j uloq.</l>
<l>Are kikuchb'al kib' ri oxib' chi nim ja, ub'i kumal;</l>
<l>chiri' k'ut chi kukaj wi kukya ',</l>
<l>chiri' puch chi kiweej wi kiwa,</l>
<l>rajil kanab',</l>
<l>rajil pu mi'al.</l>
<l>Xa kikotem chi kik'ux ta xkib'ano,</l>
<l>xewa'ik,</l>
<l>xe'echa' chupan kinim ja:</l>
<l>-Xa qak'amowab'al,</l>
<l>xa pu qapaq'ub'al chi rech qetal,</l>
<space quantity="27" unit="chars" /><l>qatzijel,</l>
<space quantity="27" unit="chars" /><l>retal qatzij</l>
<l>chuwi ixoq al,</l>
<space quantity="6" unit="chars" /><l>achij al.- Xecha'.</l>
<l>Chila' xk'ob' wi uloq,</l>
<l>chila' puch xk'ib'ij wi,</l>
<l>kichinamit kib',</l>
<l>wuk' amaq' kib',</l>
<l>kitikpan kib':</l>
<l>-Qak'ulel qib' oj Kawiqib',</l>
<space quantity="15" unit="chars" /><l>oj Nija'ib',</l>
<space quantity="15" unit="chars" /><l>oj pu Ajaw K'iche'.- Xecha' e oxib' chinamit,</l>
<space quantity="45" unit="chars" /><l>oxib' puch nim ja.</l>
<l>Najt k'ut xkib'an chiri' Chi Ismachi'.</l>
<l>Ta xkiriq chik,</l>
<l>ta xkil puch jun chik tinamit,</l>
<l>xkoqotaj chi wi ri Chi Ismachi'.</l>
<lb /> <!-- potential div marker -->
<l>K'ate puch ta xeyakataj chi uloq,</l>
<l>xe'ul chiri' pa tinamit Q'uma'r kaj ub'i' kumal K'iche' chucha'xik.</l>
<l>Ta xe'ul chik ajawab' K'otuja</l>
<l>ruk' Q'ukumatz</l>
<l>ruk' puch ronojel ajawab'.</l>
<l>Xrok'exoq,</l>
<l>xrole'a puch winaq uxe' saq,</l>
<space quantity="19" unit="chars" /><l>uxe' amaq',</l>
<space quantity="19" unit="chars" /><l>uxe' k'aslem,</l>
<space quantity="19" unit="chars" /><l>winaqirem.</l>
<l>Chiri' k'ut k'i xkib'an wi kochoch,</l>
<l>chiri' nay puch xkib'an wi rochoch kab'awil</l>
<l>chu nik'ajal uwi' tinamit xkiya' wi;</l>
<l>ta xe'ulik,</l>
<l>ta xkitikilib'ej puch.</l>
<lb /> <!-- potential div marker -->
<l>K'ate puch unimarik chik kajawarem,</l>
<l>e k'i chik,</l>
<l>e pu tzatz chik.</l>
<l>Ta xkina'ojij chik kinim Ja,</l>
<l>xemoloxik,</l>
<l>xejachajox puch rumal xwinaqir kich'a'oj.</l>
<l>Xeq'aq'wachin chi kib' chuwi rajil kanab',</l>
<space quantity="29" unit="chars" /><l>rajil kimi'al</l>
<l>rumal xa mawi chi tzaqon kuk'ya chi kiwach.</l>
<l>Are chi k'ut uxe' chik kijachowik kib',</l>
<l>ta xkitzolb'ej kib',</l>
<l>tzolkaqb'ej b'aq,</l>
<space quantity="12" unit="chars" /><l>ujolom kaminaq;</l>
<l>xkiq'aq'b'ej kib'.</l>
<l>Ta xkipax ri b'ele taq chi chinamit.</l>
<l>Xb'anomoq uch'a'ojil anab',</l>
<space quantity="21" unit="chars" /><l>mi'al</l>
<l>ta xb'an una'ojixik ajawarem</l>
<l>juwinaq kajib' chi nimja, xuxik.</l>
<l>Xojeroq ke'ulik konojel chiri' chuwi kitinamit,</l>
<l>ta xetz'aqat juwinaq kajib' nim ja chiri'</l>
<l>pa tinamit Q'uma'r kaj;</l>
<l>xutzirisaxik rumal Sor. Obispo ri tinamit.</l>
<l>K'a xtole kanoq.</l>
<l>Xeq'aq'ar chiri',</l>
<l>xnuk'mayjinaqoq kitem,</l>
<space quantity="16" unit="chars" /><l>kich'akat;</l>
<l>xjachatzox kiwach jutaq wi' chi q'aq' jujun chi ajawab'.</l>
<l>B'elejeb' taq chi chinamit xuk'olela rib':</l>
<l>b'elejeb' chi ajawab' Kawiqib' ,</l>
<l>b'elejeb' chi ajawab' Nija'ib'ab',</l>
<l>kaji chi ajawab' Ajaw K'iche',</l>
<l>ka'ib' chi ajaw Saqikib'.</l>
<l>K'ya taq xuxik,</l>
<l>k'i chi nay puch chi rij jujun ajawab'.</l>
<l>Xa unab'e ri k'o chi wi ral,</l>
<space quantity="24" unit="chars" /><l>uk'ajol;</l>
<l>tzatz,</l>
<l>tzatz uchinamital jujun chi ajawab'.</l>
<l>Chiqab'ij kib'i' ri ajawab' chu jujunal</l>
<space quantity="32" unit="chars" /><l>jujun unim ja.</l>
<lb /> <!-- potential div marker -->
<l>WA'E K'UTE KIB'I' AJAWAB' CHUWACH KAWIQIB'.</l>
<lb /> <!-- potential div marker -->
<l>Are nab'e ajaw wa':</l>
<l>Ajpop</l>
<l>Ajpop Q'amja,</l>
<l>AjTojil,</l>
<l>AjQ'ukumatz,</l>
<l>Nim Chokoj Kaweq,</l>
<l>Popol Winaq chi T'uy,</l>
<l>Lolmet Kejnay,</l>
<l>Popol Winaq pa Jom Tzalatz',</l>
<l>Uchuch Q'amja.</l>
<l>Are k'ut ajawab' ri chuwach Kawiqib',</l>
<l>b'elejeb' chi ajawab',</l>
<l>k'oleje unim ja chu jujunal;</l>
<l>k'ate chik chiwachin uwach.</l>
<lb /> <!-- potential div marker -->
<l>ARE CHI K'U AJAWAB' WA' CHUWACH NIJA'IB'AB':</l>
<lb /> <!-- potential div marker -->
<l>are nab'e ajaw wa:</l>
<l>Ajaw Q'alel,</l>
<l>Ajaw Ajtzik' Winaq,</l>
<l>Q'alel Q'amja,</l>
<l>Nima Q'amja,</l>
<l>Uchuch Q'amja,</l>
<l>Nim Chokoj Nija'ib'ab',</l>
<l>Awilix,</l>
<l>Yakolatam Utza'm Pop Saqlatol,</l>
<l>Nima Lolmet Ye'oltux.</l>
<l>B'elejeb' k'ut chi ajawab' chuwach Nija'ib'ab'.</l>
<lb /> <!-- potential div marker -->
<l>ARE CHI K'UT AJAW K'ICHE' WA'.</l>
<lb /> <!-- potential div marker -->
<l>Wa'e kib'i' ajawab':</l>
<l>Ajtzik' Winaq</l>
<l>Ajaw Lolmet,</l>
<l>Ajaw Nim Ch'okoj Ajaw,</l>
<l>Ajaw Jakawitz.</l>
<l>Kajib' ajawab' chuwach ajaw K'iche'ib',</l>
<l>k'oleje unim ja.</l>
<lb /> <!-- potential div marker -->
<l>KA'IB' CHINAMIT CHI NAY PUCH SAQIKIB' AJAWAB':</l>
<lb /> <!-- potential div marker -->
<l>Tz'utuja,</l>
<l>Q'alel Saqik.</l>
<l>Xa jun chi Nim ja</l>
<l>e ka'ib' chi ajawab'.</l>
<lb /> <!-- potential div marker -->
<l>K'eje k'ut xtz'aqat wi juwinaq kajib' chi ajawab',</l>
<l>juwinaq kajib' nay puch chi nim ja xuxik.</l>
<l>Ta xnimarik q'aq'al,</l>
<space quantity="12" unit="chars" /><l>tepewal pa K'iche',</l>
<l>ta xq'aq'arik,</l>
<l>ta xtepewarik unimal,</l>
<space quantity="14" unit="chars" /><l>ralal K'iche'.</l>
<l>Ta xchunaxik,</l>
<l>ta xsajkab'ix puch siwan</l>
<space quantity="19" unit="chars" /><l>tinamit.</l>
<l>Xul ch'uti amaq',</l>
<space quantity="4" unit="chars" /><l>nima amaq',</l>
<l>k'o k'ut ub'i' ajaw.</l>
<l>Xnimarisan K'iche',</l>
<l>ta xwinaqirik q'aq'al,</l>
<space quantity="14" unit="chars" /><l>tepewal;</l>
<l>ta xwinaqirik rochoch kab'awil,</l>
<space quantity="14" unit="chars" /><l>kochoch nay pu ajawab'.</l>
<l>Ma nay pu are xeb'anowik,</l>
<l>Mawi xechakun taj,</l>
<l>ma pu xkib'an ta kochoch,</l>
<l>ma nay pu xa ta xkib'an rochoch kikab'awil,</l>
<l>xa rumal xek'irik kal</l>
<space quantity="18" unit="chars" /><l>kik'ajol.</l>
<l>Mana xa kib'ochi,</l>
<l>xa ta pu keleq',</l>
<space quantity="9" unit="chars" /><l>kiq'upun ta puch.</l>
<l>Qitzij wi chi kech ajawab' chi kijujunal.</l>
<l>tzatz nay puch katz,</l>
<space quantity="15" unit="chars" /><l>kichaq' xuxik.</l>
<l>Xmolomoxik uk'oje'ik,</l>
<l>xmolomox nay puch utab'al tzij jun chi ajawab'.</l>
<l>Qitzij wi chi eloq',</l>
<l>qitzij puch chi nim kiq'alem ajawab'.</l>
<l>Nimatalik xowatal puch uq'ij,</l>
<l>ralaxik ajawab' rumal ral,</l>
<space quantity="22" unit="chars" /><l>uk'ajol.</l>
<l>Ta xk'yarik aj siwan,</l>
<space quantity="12" unit="chars" /><l>aj tinamit ruk' nay puch.</l>
<l>Mana xa ta k'i k'eje xulkiya' kib' ronojel amaq',</l>
<l>k'a lab'al k'ut xqaj wi usiwan,</l>
<space quantity="24" unit="chars" /><l>utinamit,</l>
<l>k'a rumal kinawal ajawab',</l>
<l>xeq'aq'arik rij Ajaw Q'ukumatz,</l>
<space quantity="16" unit="chars" /><l>Ajaw K'otuja.</l>
<l>itzij chi nawal ajaw ri Q'ukumatz xuxik:</l>
<l>ju wuq' chaq'an chi kaj,</l>
<l>ju wuq' k'ut chib'e'ub'ana qajoq chi Xib'alb'a.</l>
<l>ju wuq' chi k'ut chi k'oje chi kumatzil,</l>
<l>qitzij chi kumatz chuxik;</l>
<l>ju wuq' chi nay puch chub'ano chi k'otal,</l>
<l>ju wuq' chik chi b'alamil,</l>
<l>qitzij wi chi k'ot,</l>
<space quantity="10" unit="chars" /><l>chi b'alam uwachib'al chuxik.</l>
<l>Ju wuq' chik chi remelik chik kik'el,</l>
<space quantity="13" unit="chars" /><l>utukel remanik kik' chuxik.</l>
<l>Qitzij chi nawal ajaw uk'oje'ik</l>
<l>xib'ixib' chuwach rumal ronojel ajawab'.</l>
<l>Xpaxin rib' uta'ik,</l>
<l>xuta ronojel ajawab' amaq' uk'oje'ik nawal ajaw.</l>
<l>Are k'ut utikarik,</l>
<space quantity="9" unit="chars" /><l>unimarik puch K'iche',</l>
<l>ta xub'an ajaw Q'ukumatz retal nimal.</l>
<l>Xma sachel uwach umam,</l>
<space quantity="17" unit="chars" /><l>uk'ajol chu k'ux.</l>
<l>Maja b'i a ta la xb'an wi,</l>
<l>ri xk'oje ta jun ajaw nawal ta uk'oje'ik;</l>
<l>xa yoq'b'al rech ronojel amaq' ta xub'ano,</l>
<l>xa uk'utb'al rib' rumal.</l>
<l>Xere ju k'isik ujolom amaq' xuxik.</l>
<l>Ukaj le ajaw,</l>
<l>ri nawal ajaw Q'ukumatz ub'i',</l>
<l>xawi xare Ajpop,</l>
<space quantity="10" unit="chars" /><l>Ajpop Q'amja.</l>
<l>Xkanaj chi k'ut ketal,</l>
<space quantity="16" unit="chars" /><l>kitzijel;</l>
<l>xeq'aq'arik,</l>
<l>xetepewar puch,</l>
<l>ta xek'ajolan chi k'ut.</l>
<l>K'a kik'ajol k'ut tzatz chik xub'ano.</l>
<l>Xk'ajolax ri Tepepul,</l>
<space quantity="13" unit="chars" /><l>Istayul.</l>
<l>Xa k'i ajawarem xub'ano,</l>
<l>ro le ajaw xuxik.</l>
<l>Xawi xek'ajolanik jutaq le chi ajawab'.</l>
<lb /> <!-- potential div marker -->
<l>WA' CHI K'UTE KIB'I' CHIK UWAQ LE' AJAW ,</l>
<lb /> <!-- potential div marker -->
<l>E ka'ib' chi nimaq ajawab',</l>
<l>e q'aq' Kikab' ub'i' jun ajaw,</l>
<space quantity="8" unit="chars" /><l>Kawisimaj ub'i' jun chik.</l>
<l>Are k'ut tzatz chik xub'an ri Kikab',</l>
<space quantity="30" unit="chars" /><l>Kawisimaj;</l>
<l>are chi xnimarisan K'iche' rumal qitzij nawal uk'oje'ik.</l>
<l>Are q'ajowik,</l>
<l>are puch xpaxinik usiwan,</l>
<space quantity="18" unit="chars" /><l>utinamit ch'uti amaq',</l>
<space quantity="27" unit="chars" /><l>nima amaq';</l>
<l>naqaj taq uxol k'o wi tinamit ojer.</l>
<l>Are ujuyub'al Q'aq'chekeleb'</l>
<l>ri Chuwila' wakamik;</l>
<l>ujuyub'al chi nay pu Rab'inaleb'</l>
<l>ri Pa Mak'a';</l>
<l>ujuyub' k'u Ka'okeb'</l>
<l>ri Saqab'aja.</l>
<l>Utinamit chi k'ut Saqulewab',</l>
<space quantity="9" unit="chars" /><l>Chuwi Miq'ina',</l>
<space quantity="9" unit="chars" /><l>Xelaju,</l>
<space quantity="9" unit="chars" /><l>Chuwa Tz'aq,</l>
<l>ruk' Tz'oloj Che' are xrixowaj Kikab'.</l>
<l>Xub'an lab'al,</l>
<l>qitzij wi xqajik,</l>
<space quantity="10" unit="chars" /><l>xpaxik usiwan,</l>
<space quantity="17" unit="chars" /><l>utinamit Rab'inaleb',</l>
<space quantity="26" unit="chars" /><l>Q'aq'chekeleb',</l>
<space quantity="26" unit="chars" /><l>Saqulewab';</l>
<l>xule'ik,</l>
<l>xpak'a'ik ronojel amaq'.</l>
<l>K'a xtok'e chi' najt ukamisaj Kikab'.</l>
<l>Ju ch'ob',</l>
<l>ka ch'ob' ta chik mawi kuk'an upatan chi rech ronojel,</l>
<l>xqaj utinamit;</l>
<l>xuk'am upatan chuwach Kikab',</l>
<space quantity="22" unit="chars" /><l>Kawisimaj.</l>
<l>Xe'ok chinamit xelotz'ik,</l>
<l>xek'aqik chi che';</l>
<l>maja b'i kiq'ij,</l>
<l>maja b'i kalaxik xuxik.</l>
<l>Xa ch'a mixk'oje paxib'al tinamit</l>
<l>jusu chijixtajik uchi' ulew;</l>
<l>k'eje ri chiq'osin kaqulja chupaxij ab'aj,</l>
<l>chixib'inik,</l>
<l>lib'aj chi' chelaj amaq' chuwach Q'ol Che'</l>
<l>retal tinamit rumal wakamik jun juyub' ab'aj.</l>
<l>Xsqaqi'n chik mawi xq'atatajik</l>
<l>k'eje ri xchoy chi ikaj rumal.</l>
<l>Chila' k'o wi pa taq'aj Petatayub' ub'i';</l>
<l>q'alaj wakamik</l>
<l>karil ronojel winaq ke'ik'ow wi,</l>
<l>retal rachijilal Kikab'.</l>
<l>Maja b'i xkam wi,</l>
<l>ma pu ja b'i xch'akataj wi;</l>
<l>qitzij wi chi achij.</l>
<l>Xuk'am k'ut upatan ronojel amaq'.</l>
<l>Ta xena'ojin k'ut ajawab' konojel,</l>
<l>ta xb'ek k'atey rij siwan,</l>
<space quantity="16" unit="chars" /><l>rij tinamit,</l>
<l>xqajinaqoq utinamit ronojel amaq'.</l>
<lb /> <!-- potential div marker -->
<l>K'ate k'ut ta relik waranel,</l>
<l>ilol ajlab'al,</l>
<l>ta xkib'an k'ut uwachinel chinamit,</l>
<space quantity="16" unit="chars" /><l>laq'abey juyub'.</l>
<l>-We chipe chik,</l>
<l>ta chul ulaqab'ej utinamit amaq'.- Xecha,</l>
<l>ta xkikuch kina'oj konojel ajawab'.</l>
<l>Ta xel kiwab'an:</l>
<l>-K'eje ri qak'ejoj,</l>
<l>k'eje pu q'aka chinamit;</l>
<l>k'eje nay puch qatz'alam,</l>
<space quantity="15" unit="chars" /><l>qak'oxtun chuxik.</l>
<l>Are chik qoyowal,</l>
<space quantity="9" unit="chars" /><l>qachijilal ta chuxoq!- Xecha' konojel ajawab',</l>
<l>ta xe'elik uwab'an jujun chi chinamit,</l>
<l>k'ulelay rech ajlab'al.</l>
<l>Ta xepixab'ax k'ut,</l>
<l>ta xeb'e puch wab'an,</l>
<l>laq'ab'ey ujuyub'al amaq'.</l>
<l>-Chib'ek rumal qajuyub'al chik.</l>
<l>Mixib'ij iwib'!</l>
<l>We k'o chik ajlab'al chul chik iwuk'</l>
<l>ta kamisay iwe,</l>
<l>anim chulib'ij,</l>
<l>chib'e nukamisaj! Xcha' k'ut Kikab' chi kech,</l>
<l>ta xepixab'axik konojel wach</l>
<l>ruk' q'alel,</l>
<l>ajtzik' winaq.</l>
<l>Ta xb'e'ije'ik 'ri uchi' ch'a,</l>
<space quantity="19" unit="chars" /><l>uchi' k'a'm; chucha'xik.</l>
<l>Ta xpaxin rib' umam,</l>
<space quantity="15" unit="chars" /><l>ukajaw ri ronojel K'eche' winaq.</l>
<l>K'o pa jujun chi juyub',</l>
<l>xa chajal juyub',</l>
<l>xa pu chajal ch'a,</l>
<space quantity="13" unit="chars" /><l>k'a'm,</l>
<space quantity="6" unit="chars" /><l>chajal lab'al puch ta xb'ek.</l>
<space quantity="9" unit="chars" /><l></l>
<l>Mana jun ta saqir wi,</l>
<l>ma nay puch jun ta ukab'awil,</l>
<l>xa q'atey rij tinamit.</l>
<l>Ta xelik ronojel aj Wila',</l>
<space quantity="17" unit="chars" /><l>aj Chulimal,</l>
<space quantity="17" unit="chars" /><l>Saqi ya',</l>
<space quantity="17" unit="chars" /><l>Xajb'akyej,</l>
<space quantity="17" unit="chars" /><l>Chitemaj,</l>
<space quantity="17" unit="chars" /><l>Wajxalajuj</l>
<l>ruk' chik aj Kab'raqan,</l>
<l>Ch'ab'iq'aq'</l>
<l>chi Junajpu,</l>
<l>ruk' aj Maq'a,</l>
<l>aj Xayab'aj,</l>
<l>aj Saqkab'aja',</l>
<l>aj Siyaja',</l>
<l>aj Miq'ina',</l>
<l>aj Xelajuj;</l>
<l>taq'ajal</l>
<l>juyub' ri xelik waray lab'al,</l>
<space quantity="16" unit="chars" /><l>chajal ulew.</l>
<l>Ta xb'ek rumal Kikab',</l>
<space quantity="15" unit="chars" /><l>Kawisimaj;</l>
<l>Ajpop,</l>
<l>Ajpop Q'amja,</l>
<l>Q'alel,</l>
<l>Ajtzik' Winaq,</l>
<l>e kajib' chi ajawab'.</l>
<l>Xetaqonik,</l>
<l>xewaran puch ajlab'al.</l>
<l>Kikab',</l>
<l>Kawisimaj ub'i' ajaw chuwach Kawiqib',</l>
<l>e ka'ib'.</l>
<l>Keema ub'i' ajaw chuwach Nija'ib',</l>
<l>Achaq' Ib'oy k'ut ub'i' ajaw chuwach Ajaw K'iche'.</l>
<l>Are k'ut kib'i' ajaw ri xetakowik,</l>
<space quantity="24" unit="chars" /><l>xesamajelan puch</l>
<l>ta xeb'ek kal,</l>
<space quantity="10" unit="chars" /><l>kik'ajol pa juyub',</l>
<space quantity="10" unit="chars" /><l>pa jujun chi juyub'.</l>
<l>Xb'e na k'u nab'e xul na kanab',</l>
<space quantity="18" unit="chars" /><l>xul na pu teleche' chuwach Kikab',</l>
<space quantity="45" unit="chars" /><l>Kawisimaj,</l>
<space quantity="45" unit="chars" /><l>Q'alel,</l>
<space quantity="45" unit="chars" /><l>Ajtzik' Winaq.</l>
<l>Xkib'an chi wi lab'al ri uchi' cha',</l>
<space quantity="25" unit="chars" /><l>uchi' k'a'm,</l>
<l>xekanab' chik,</l>
<l>xeteleche'n chik.</l>
<l>E achij xe'ux chik ri e wab'an xeya'ik.</l>
<l>Xek'iyar k'ut,</l>
<l>k'i chi k'ut kik'uxlal kumal ajawab'</l>
<l>ta chulkiya' kikanab',</l>
<space quantity="13" unit="chars" /><l>kiteleche' ronojel.</l>
<lb /> <!-- potential div marker -->
<l>K'ate k'ut ta xkuch na'oj kumal ajawab',</l>
<l>Ajpop,</l>
<l>Ajpop Q'amja,</l>
<l>Q'alel,</l>
<l>Ajtzik' Winaq ta xel k'u na'oj:</l>
<l>-Xa qachapa kinab'e chi k'oje,</l>
<l>ta keqalem wachinel chinamit chok wi!</l>
<l>In Ajpop!'</l>
<l>In Ajpop Q'amja!</l>
<l>Ajpop chire q'alej we</l>
<l>chok chi k'u awe, at ajaw q'alel</l>
<l>q'alel ri qalem xchuxik! Xecha' k'ut ronojel ajawab',</l>
<l>ta xk'am kina'oj.</l>
<l>Xawi k'u k'eje xub'ano Tamub',</l>
<space quantity="23" unit="chars" /><l>Ilokab',</l>
<l>junam wach ox ch'ob' chi K'iche',</l>
<l>ta xb'an chaponik,</l>
<space quantity="9" unit="chars" /><l>xkikob'isaj unab'e kal,</l>
<space quantity="28" unit="chars" /><l>kik'ajol;</l>
<l>k'eje k'ut uk'amik na'oj.</l>
<l>Ma k'u chiri' xchap wi K'iche'</l>
<l>k'o ub'i' juyub' xchap wi</l>
<l>unab'e al</l>
<space quantity="7" unit="chars" /><l>k'ajol;</l>
<l>ta xetaq k'ut ronojel k'o pa jujun chi juyub',</l>
<l>xa jun xekuch wi.</l>
<l>Xe' B'alax</l>
<l>xe' K'a'maq ub'i' juyub',</l>
<l>xechap wi,</l>
<l>ta xok kiqalem;</l>
<l>chiri' Chulimal xb'an wi.</l>
<lb /> <!-- potential div marker -->
<l>Wa k'ute kikob'ik,</l>
<space quantity="9" unit="chars" /><l>kichapik,</l>
<space quantity="9" unit="chars" /><l>ketaxik puch juwinaq Q'alel,</l>
<space quantity="22" unit="chars" /><l>juwinaq Ajpop</l>
<l>xchapik rumal Ajpop,</l>
<space quantity="14" unit="chars" /><l>Ajpop Q'amja;</l>
<space quantity="8" unit="chars" /><l>rumal puch Q'alel,</l>
<space quantity="19" unit="chars" /><l>Ajtzik' winaq.</l>
<lb /> <!-- potential div marker -->
<l>Xok keqalem ronojel:</l>
<l>Q'alel,</l>
<l>Ajpop,</l>
<l>Julajuj Nim Chokoj,</l>
<l>Q'alel Ajaw,</l>
<l>Q'alel Saqik,</l>
<l>Uq'alel achij,</l>
<l>Rajpop achij,</l>
<l>Rajtz'alam achij,</l>
<l>Utza'm achij, kib'i' achijab' xokik.</l>
<l>Ta xekob'ik,</l>
<space quantity="3" unit="chars" /><l>xeb'ina'j puch chuwi kitem,</l>
<space quantity="18" unit="chars" /><l>chuwi kich'akat.</l>
<l>E unab'e ral,</l>
<space quantity="9" unit="chars" /><l>uk'ajol K'eche' winaq,</l>
<l>ilol rech,</l>
<l>ta'ol rech uchi' ch'a,</l>
<space quantity="11" unit="chars" /><l>uchi' k'a'm;</l>
<l>k'ejoj tz'apib' tzalam</l>
<space quantity="16" unit="chars" /><l>k'oxtum chi rij K'iche'.</l>
<lb /> <!-- potential div marker -->
<l>Xawi k'u k'eje xub'ano Tamub',</l>
<space quantity="23" unit="chars" /><l>Ilokab'.</l>
<l>Xuchapo,</l>
<l>xukob'isaj puch unab'e ral,</l>
<space quantity="23" unit="chars" /><l>uk'ajol,</l>
<l>k'o pa jujun chi juyub'.</l>
<l>Are k'ut uxe'najik Q'alel,</l>
<space quantity="19" unit="chars" /><l>Ajpop</l>
<l>reqalem pa jujun chi juyub' wakamik.</l>
<l>K'eje relik ri'</l>
<l>ta xe'elik chi rij Ajpop,</l>
<space quantity="19" unit="chars" /><l>Ajpop Q'amja,</l>
<l>chi rij puch Q'alel</l>
<space quantity="13" unit="chars" /><l>Ajtzik' Winaq xel wi.</l>
<lb /> <!-- potential div marker -->
<l>ARE K'UT XCHIQAB'IJ CHIK UB'I' ROCHOCH KAB'AWIL</l>
<lb /> <!-- potential div marker -->
<l>Xawi xere xub'ina'j rochoch ri ub'i' kab'awil:</l>
<l>Nima'q Tz'aq Tojil ub'i' tz'aq</l>
<l>rochoch Tojil rech Kawiqib'.</l>
<l>Awilix k'ut ub'i' tz'aq</l>
<l>rochoch Awilix rech Nija'ib'ab'.</l>
<l>Jakawitz chi k'ut ub'i' tz'aq</l>
<l>rochoch ukab'awil Ajaw K'iche'.</l>
<l>Tz'utu Ja, kil na,</l>
<l>K'ajb'a ja, ub'i' chik</l>
<l>nimaq tz'aq.</l>
<l>Xk'oje wi ab'aj,</l>
<l>xq'ijiloxik rumal ajawab' K'iche',</l>
<l>q'ijilox puch rumal ronojel amaq'.</l>
<l>Chok na uk'atoj amaq' nab'e chuwach ri Tojil,</l>
<l>k'ate k'ut ta chuq'ijila chik Ajpop,</l>
<space quantity="30" unit="chars" /><l>Ajpop Q'amja.</l>
<l>K'ate chulkiya' kiq'uq',</l>
<space quantity="16" unit="chars" /><l>kipatan chuwach ajaw;</l>
<l>are ajaw chik.</l>
<l>Are chi puch kitzuqun,</l>
<space quantity="13" unit="chars" /><l>kik'oon Ajpop,</l>
<space quantity="21" unit="chars" /><l>Ajpop Q'amja,</l>
<l>xqasan kitinamit.</l>
<l>E nima ajawab',</l>
<l>e nawal taq winaq ,</l>
<l>nawal ajaw ri Q'ukumatz,</l>
<space quantity="14" unit="chars" /><l>K'otuja,</l>
<l>nawal ajaw k'u ri Kikab',</l>
<space quantity="18" unit="chars" /><l>Kawisimaj.</l>
<l>Keta'm we lab'al chib'anik ,</l>
<l>q'alaj chi kiwach ronojel.</l>
<l>Chikilo we kamik,</l>
<space quantity="8" unit="chars" /><l>we wa'ij,</l>
<space quantity="8" unit="chars" /><l>we ch'a'oj chib'anik.</l>
<l>Xax keta'm wi,</l>
<l>k'o k'ut ilb'al re,</l>
<l>k'o wuj,</l>
<l>Popol Wuj, ub'i' kumal.</l>
<lb /> <!-- potential div marker -->
<l>Mana xa k'eje e ajawab'</l>
<l>nim kik'oje'ik,</l>
<l>nim nay puch kimewajik.</l>
<l>Are loq'b'al tz'aq,</l>
<space quantity="4" unit="chars" /><l>loq'b'al pu ajawarem kumal.</l>
<l>Najtik chik xemewajik,</l>
<space quantity="12" unit="chars" /><l>xek'ajb'ik chuwach kikab'awil.</l>
<lb /> <!-- potential div marker -->
<l>Wa k'ute kimewajib'al:</l>
<l>b'elej winaq kemewajik,</l>
<l>ju b'elej k'ut kek'ajb'ik,</l>
<space quantity="15" unit="chars" /><l>kek'atonik.</l>
<l>Oxlajuj winaq chik kimewajib'al,</l>
<l>oxlajuj chi k'ut kek'ajb'ik,</l>
<space quantity="17" unit="chars" /><l>kek'atonik chuwach Tojil</l>
<space quantity="28" unit="chars" /><l>chuwach pu kikab'awil.</l>
<l>Xa tulul,</l>
<l>xa ajache',</l>
<l>xa q'inom chikiloo.</l>
<l>Are ma ja b'i wa chikiwelej.</l>
<lb /> <!-- potential div marker -->
<l>We k'ut wuklajuj winaq kek'ajb'ik,</l>
<space quantity="8" unit="chars" /><l>wuqlajuj k'ut kemewajik.</l>
<l>Mawi kewa'ik.</l>
<l>Qitzij wi chi nima awasinik chikib'ano;</l>
<l>are retal kik'oje'ik e ajawab'.</l>
<l>Ruk' k'ut maja b'i ixoq chiwar k'ut,</l>
<l>xa kitukel chikichajij kib'.</l>
<l>Kemewajik</l>
<l>xa pa rochoch kab'awil kek'oje wi juta q'ij,</l>
<l>xa q'ijilonik,</l>
<l>xa k'atonik,</l>
<l>xa pu k'ajb'ik chikib'ano.</l>
<l>Xawi chiri' e k'o wi xq'eq,</l>
<space quantity="21" unit="chars" /><l>saqirik;</l>
<l>xa choq' kik'ux,</l>
<l>xa pu choq' kipam ta ketz'ononik chirech usaq,</l>
<space quantity="41" unit="chars" /><l>uk'aslem kal,</l>
<space quantity="50" unit="chars" /><l>kik'ajol</l>
<space quantity="33" unit="chars" /><l>chire nay puch kajawarem.</l>
<l>Chikipakab'a kiwach chi kaj.</l>
<lb /> <!-- potential div marker -->
<l>Wa' k'ute kitz'onob'al chuwach kikab'awil,</l>
<l>ta ketz'ononik.</l>
<l>Are k'ut roq'ej kik'ux wa':</l>
<l>-Aq'aroq! At oob' uq'ij,</l>
<l>at Juraqan,</l>
<l>at Uk'ux Kaj,</l>
<space quantity="9" unit="chars" /><l>Ulew!</l>
<l>At ya'ol rech q'anal,</l>
<space quantity="14" unit="chars" /><l>raxal,</l>
<l>at pu ya'ol mi'al,</l>
<space quantity="12" unit="chars" /><l>k'ajol!</l>
<l>Chatziloj,</l>
<l>chamaq'ij uloq a raxal,</l>
<space quantity="15" unit="chars" /><l>a q'anal!</l>
<l>Chaya' taj uk'ase'ik,</l>
<space quantity="11" unit="chars" /><l>winaqirik wal,</l>
<space quantity="21" unit="chars" /><l>nuk'ajol.</l>
<lb /> <!-- potential div marker -->
<l>Chipoq' taj,</l>
<l>chiwinaqir taj,</l>
<l>tzuqul awe,</l>
<l>k'ool awe,</l>
<l>sik'i awe pa b'e,</l>
<space quantity="10" unit="chars" /><l>pa jok,</l>
<space quantity="10" unit="chars" /><l>pa b'e ya',</l>
<space quantity="10" unit="chars" /><l>pa siwan,</l>
<space quantity="10" unit="chars" /><l>xe che',</l>
<space quantity="10" unit="chars" /><l>xe k'a'm:</l>
<l>chaya' kimi'al,</l>
<space quantity="7" unit="chars" /><l>kik'ajol!</l>
<l>Ma ta ja b'i' il,</l>
<space quantity="14" unit="chars" /><l>tz'ap,</l>
<space quantity="14" unit="chars" /><l>yan,</l>
<space quantity="14" unit="chars" /><l>k'exo.</l>
<l>Ma ta chok k'axtok'onel chi kij,</l>
<space quantity="24" unit="chars" /><l>chi kiwach!</l>
<lb /> <!-- potential div marker -->
<l>Me pajik,</l>
<l>me sokotajik,</l>
<l>me joxowik,</l>
<l>me q'atowik.</l>
<l>Me qajik rekem b'e,</l>
<space quantity="9" unit="chars" /><l>rajsik b'e;</l>
<l>ma ta ja b'i pak'</l>
<space quantity="13" unit="chars" /><l>toxk'om chi kij,</l>
<space quantity="21" unit="chars" /><l>chi kiwach.</l>
<l>Ke'aya' taj pa raxa b'e,</l>
<space quantity="12" unit="chars" /><l>pa raxa jok!</l>
<l>Ma ta ja b'i kil kitz'ap</l>
<space quantity="17" unit="chars" /><l>ak'wil,</l>
<space quantity="17" unit="chars" /><l>awitzmal!</l>
<l>Utz taj kik'oje'ik tzuqul awe,</l>
<space quantity="19" unit="chars" /><l>k'ool awe chachi',</l>
<space quantity="29" unit="chars" /><l>chawach.</l>
<l>At Uk'ux Kaj,</l>
<l>at Uk'ux Ulew,</l>
<l>at Pisom Q'aq'al,</l>
<l>at puch Tojil,</l>
<space quantity="8" unit="chars" /><l>Awilix,</l>
<space quantity="8" unit="chars" /><l>Jakawitz;</l>
<l>pam kaj,</l>
<l>upam ulew,</l>
<l>kaj tz'uq,</l>
<l>kaj xukut.</l>
<l>Xa ta saq,</l>
<l>xa ta amaq' upam chachi',</l>
<space quantity="17" unit="chars" /><l>chawach, At Kab'awil!</l>
<lb /> <!-- potential div marker -->
<l>K'eje k'ut ri ajawab'</l>
<l>ta kemewajik chupan ri b'elej winaq,</l>
<space quantity="23" unit="chars" /><l>oxlajuj winaq,</l>
<space quantity="23" unit="chars" /><l>wuklajuj winaq puch.</l>
<l>K'i mewa'ij q'ij chok kik'ux chuwi kal,</l>
<space quantity="35" unit="chars" /><l>kik'ajol,</l>
<l>chuwi puch ronojel ixoq,</l>
<space quantity="19" unit="chars" /><l>alk'wal</l>
<l>ta xkib'an kipatan jujun chi ajawab'.</l>
<l>Are loq'b'al saq,</l>
<space quantity="13" unit="chars" /><l>k'aslem</l>
<space quantity="4" unit="chars" /><l>loq'bal puch ajawarem.</l>
<l>Are rajawarem Ajpop,</l>
<space quantity="14" unit="chars" /><l>Ajpop Q'amja,</l>
<space quantity="14" unit="chars" /><l>Q'alel,</l>
<space quantity="14" unit="chars" /><l>Ajtzik' winaq.</l>
<l>E kakab' ta ke'okik,</l>
<space quantity="12" unit="chars" /><l>kejalow kib' chi reqalixik amaq'</l>
<l>ruk' ronojel K'eche' winaq.</l>
<l>Xa jun xel wi uxe' tzij,</l>
<space quantity="14" unit="chars" /><l>uxe' puch tzuquj,</l>
<space quantity="24" unit="chars" /><l>k'ooj.</l>
<l>Xawi uxe' tzij,</l>
<l>xawi k'eje kub'ano Tamub',</l>
<space quantity="19" unit="chars" /><l>Ilokab'</l>
<l>ruk' Rab'ineleb',</l>
<space quantity="5" unit="chars" /><l>Q'aq'chikeleb',</l>
<space quantity="5" unit="chars" /><l>Aj Tz'ikina Ja,</l>
<space quantity="5" unit="chars" /><l>Tujala Ja,</l>
<space quantity="5" unit="chars" /><l>Uch'ab'a Ja.</l>
<l>Xa jun che'el wi ta xikin chi ri K'eche',</l>
<l>ta chub'an rech ronojel.</l>
<lb /> <!-- potential div marker -->
<l>Mana xaqi k'eje xe'ajawarik,</l>
<l>mana xa xkikaqkochij tzuqul ke,</l>
<space quantity="21" unit="chars" /><l>k'ool ke.</l>
<l>Xa ta kiwa'in,</l>
<space quantity="6" unit="chars" /><l>ukaja xkib'ano.</l>
<l>Ma pu xa loq' taj xkitz'ub'u,</l>
<space quantity="18" unit="chars" /><l>xkeleqaj kajawarem,</l>
<space quantity="27" unit="chars" /><l>kiq'aq'al,</l>
<space quantity="27" unit="chars" /><l>kitepewal.</l>
<l>Ma nay pu xata k'eje xqaj usiwan,</l>
<space quantity="26" unit="chars" /><l>utinamit ch'uti amaq',</l>
<space quantity="35" unit="chars" /><l>nima amaq'.</l>
<l>Nim rajil xkiya'o:</l>
<l>xul xit,</l>
<l>xul puwaq,</l>
<l>xul puch kajq'ab' raqan</l>
<space quantity="9" unit="chars" /><l>tuwik raqan;</l>
<space quantity="9" unit="chars" /><l>chi k'uwal,</l>
<space quantity="9" unit="chars" /><l>chi yamanik.</l>
<l>Xul puch raxon</l>
<space quantity="9" unit="chars" /><l>k'ub'ul ch'aktik;</l>
<l>upatan ronojel amaq'.</l>
<l>Xul chi kiwach nawal ajawab' Q'ukumatz,</l>
<space quantity="29" unit="chars" /><l>K'otuja;</l>
<l>chuwach puch Kikab',</l>
<space quantity="13" unit="chars" /><l>Kawisimaj,</l>
<l>ri Ajpop,</l>
<l>Ajpop Q'amja,</l>
<l>Q'alel,</l>
<l>Ajtzik' winaq.</l>
<l>Mawi xa ch'utin xkib'ano,</l>
<l>ma nay pu xata sqaqi'n chi amaq' xkiqasaj.</l>
<l>K'ya ch'ob' chi amaq' xul upatan K'iche',</l>
<l>k'axk'ol k'ut xk'am wi,</l>
<space quantity="14" unit="chars" /><l>xyakex wi kumal.</l>
<l>Mawi a tan xwinaqirik kiq'aq'al,</l>
<l>k'a Q'ukumatz uxe' nimal chi ajawarem.</l>
<l>K'eje k'ut utikarik unimarik,</l>
<l>ri unimarik puch K'iche'.</l>
<lb /> <!-- potential div marker -->
<l>ARE CHI K'UT XCHIQACHOLO ULE'EL AJAWAB'</l>
<l>RUK' KIB'I' KONOJEL AJAWAB' XCHIQAB'IJ CHIK</l>
<lb /> <!-- potential div marker -->
<l>Wa'e k'ute ule'el,</l>
<space quantity="11" unit="chars" /><l>utasel ajawarem chi ronojel</l>
<space quantity="18" unit="chars" /><l>kisaqirib'em B'alam Kitze',</l>
<space quantity="31" unit="chars" /><l>B'alam Aq'ab',</l>
<space quantity="31" unit="chars" /><l>Majukutaj,</l>
<space quantity="31" unit="chars" /><l>Ik'i B'alam.</l>
<l>Nab'e qamam,</l>
<l>nab'e qaqajaw;</l>
<l>ta xwachin q'ij,</l>
<space quantity="3" unit="chars" /><l>xwachin ik',</l>
<space quantity="11" unit="chars" /><l>ch'umil.</l>
<lb /> <!-- potential div marker -->
<l>Wa'e k'ute ule'el,</l>
<space quantity="5" unit="chars" /><l>utasel ajawarem,</l>
<l>xchiqatikib'a uloq k'i chi uxe'</l>
<l>k'uluk'uj chi rokik ajawab';</l>
<l>ta chokik,</l>
<l>ta chikamije'ik jutaq le' chi ajawab',</l>
<l>ri mama',</l>
<l>ruk' rajawal chi tinamit ronojel chi jujun chi ajawab'.</l>
<lb /> <!-- potential div marker -->
<l>Wa'e k'ute xchiwachin uwach chujujunal ajawab'.</l>
<l>Wa'e k'ute xchiwachin uwach jujun chujujunal ajawab' K'iche':</l>
<l>B'alam Kitze' uxe'nab'al Kawiqib'.</l>
<l>K'oka'ib' uka le' chik B'alam Kitze'.</l>
<l>B'alam K'onache xtikib'an ajpopol;</l>
<space quantity="16" unit="chars" /><l>rox le' k'u ri.</l>
<l>K'otuja,</l>
<l>Istayub' ukaj le'.</l>
<l>Q'ukumatz,</l>
<l>K'otuja, uxe' nawal ajaw,</l>
<l>ro' le' xk'oje wi.</l>
<l>Tepepul,</l>
<l>Istayul chik waq tas.</l>
<l>Kikab',</l>
<l>Kawisimaj wuq jal ajawarem,</l>
<space quantity="14" unit="chars" /><l>nawal chi wi.</l>
<l>Tepepul,</l>
<l>Istayub' chik uwajxaq le'.</l>
<l>Tekum,</l>
<l>Tepepul ub'elej le'.</l>
<l>Wajxaqi K'a'm,</l>
<l>Kikab' k'ut ulajuj le' ajawab'.</l>
<l>Wuqub' Noj,</l>
<l>Kawatepech chik ujulajuj tas ajawab'.</l>
<l>Oxib' Kyej,</l>
<l>B'elejeb' Tz'i' ukab'lajuj le' ajawab'.</l>
<l>Are k'ut ke'ajawarik ta xul Donadiu;</l>
<l>xejitz'axik rumal castillan winaq.</l>
<l>Tekum,</l>
<l>Tepepul xepatanijik chuwach castillan winaq.</l>
<lb /> <!-- potential div marker -->
<l>Are xek'ajolan kanoq roxlaju le ajawab'</l>
<l>Don Juan de Rojas,</l>
<l>Don Juan Cortes kajlaju le ajawab',</l>
<l>e k'ajolaxel rumal Tekum,</l>
<space quantity="19" unit="chars" /><l>Tepepul.</l>
<lb /> <!-- potential div marker -->
<l>Are k'ut ule'el,</l>
<space quantity="9" unit="chars" /><l>utasel ajawarem ri ajaw Ajpop,</l>
<space quantity="33" unit="chars" /><l>Ajpop Q'amja chuwach Kawiqib' K'iche'.</l>
<lb /> <!-- potential div marker -->
<l>ARE CHI XCHIQAB'IJ CHIK RE CHINAMIT,</l>
<lb /> <!-- potential div marker -->
<l>wa chi k'ute nim ja rech jujun chi ajawab'</l>
<l>chi rij Ajpop,</l>
<space quantity="8" unit="chars" /><l>Ajpop Q'amja.</l>
<lb /> <!-- potential div marker -->
<l>ARE UB'INA'M WI B'ELEJEB' CHINAMIT CHI KAWIQIB',</l>
<lb /> <!-- potential div marker -->
<l>b'elejeb' unim ja.</l>
<l>Wa' taq ub'i' e rajawal jujun chi nim ja:</l>
<l>Ajaw Ajpop, jun unim ja,</l>
<l>K'u Ja, ub'i' nim ja.</l>
<l>Ajaw Ajpop Q'amja,</l>
<l>Tz'ikina Ja ub'i' unim ja.</l>
<l>Nim Chokoj Kaweq,</l>
<l>jun unimja.</l>
<l>Ajaw ajTojil,</l>
<l>jun unimja.</l>
<l>Ajaw ajQ'ukumatz,</l>
<l>jun unimja.</l>
<l>Popol winaq Chi T'uy,</l>
<l>jun unimja.</l>
<l>Lolmet Kejnay,</l>
<l>Jun unim Ja.</l>
<l>Popol Winaq pa Jom Tzalatz'</l>
<l>xkuxeb'a, jun unim ja.</l>
<l>Tepew Yaki,</l>
<l>jun unimja.</l>
<lb /> <!-- potential div marker -->
<l>Are k'u ri b'elejeb' chinamit chi Kawiqib'.</l>
<l>Tzatz ral,</l>
<space quantity="6" unit="chars" /><l>uk'ajol ajilatal chi rij b'elejeb' chi nim ja.</l>
<lb /> <!-- potential div marker -->
<l>WA K'UTE RECH NIJA'IB'AB'</l>
<lb /> <!-- potential div marker -->
<l>b'elejeb' chi wi chi nim ja.</l>
<l>Are nab'e xchiqab'ij ule'ab'al rib' ajawarem.</l>
<l>Xa jun uxe' xchtikar chuwach uxe' q'ij,</l>
<l>uxe' saq chi winaq:</l>
<l>B'alam Aq'ab' nab'e mamaxel,</l>
<space quantity="20" unit="chars" /><l>qajawixel.</l>
<l>K'o'akul,</l>
<l>K'o'akutek uka le'.</l>
<l>K'ochajuj,</l>
<l>K'otzib'aja, rox le'.</l>
<l>B'elejeb' Kej, ukaj le' chik.</l>
<l>K'otuja, ro' le' ajaw.</l>
<l>B'atz'a, chi k'ut uwaq le' chik.</l>
<l>Istayul, chi k'ut uwuq' le' ajaw.</l>
<l>K'otuja, chi wi uwajxaq tas ajawarem.</l>
<l>B'elejeb' Kej, ub'elej tas.</l>
<l>Kema, chuchax chik, ulaju le'.</l>
<l>Ajaw K'otuja, ujulaju le'.</l>
<l>Don Christowal, chucha'xik,</l>
<l>xajawarik chuwach caxtilan winaq.</l>
<l>Don Pedro de Robles,</l>
<l>Ajaw Q' alel wakamik.</l>
<l>Are k'u ri chi ronojel ajawab' elenaq chi rij ri ajaw q'alel.</l>
<lb /> <!-- potential div marker -->
<l>ARE CHIK XCHIQAB'IJ RAJAWAL JUJUN CHI NIM JA:</l>
<lb /> <!-- potential div marker -->
<l>Ajaw Q'alel,</l>
<l>unab'e ajaw chuwach Nija'ib'ab', jun unim ja.</l>
<l>Ajaw Ajtzik' Winaq, jun unim ja.</l>
<l>Ajaw Q'alel Q'amja, jun unim ja.</l>
<l>Nima Q'amja, jun unim ja.</l>
<l>Uchuch Q'amja, jun unim ja.</l>
<l>Nima Q'amja, jun unim ja.</l>
<l>Nim Chokoj Nija'ib', jun unim ja.</l>
<l>Ajaw Awilix, jun unim ja.</l>
<l>Yakolatam, jun unim ja.</l>
<l>Are k'ut nim ja ri chuwach Nija'ib'ab',</l>
<l>are ub'i'na'm wi b'elejeb' chinamit chi Nija'ib' ab', chucha'xik.</l>
<l>K'i ya' taq k'ut uchinamital jujun chi ke ajawab',</l>
<l>are unab'e ri mixqab'ij kib'i'.</l>
<lb /> <!-- potential div marker -->
<l>ARE CHI K'UT RECH AJAW K'ICHE'</l>
<lb /> <!-- potential div marker -->
<l>Wa' umam,</l>
<space quantity="4" unit="chars" /><l>uqajaw:</l>
<l>Majukutaj, nab'e winaq.</l>
<l>K'o ajaw, ub'i' uka le' ajaw,</l>
<l>Q'aq'lakan,</l>
<l>Kokosom,</l>
<l>K'omajkun,</l>
<l>Wuqub' Aj,</l>
<l>K'okamel,</l>
<l>K'oyab'akoj,</l>
<l>Winaq B'am.</l>
<l>Are k'ut ajawab' ri chuwach ajaw K'iche',</l>
<l>are ule'el,</l>
<l>utasel puch.</l>
<lb /> <!-- potential div marker -->
<l>Are k'ut ub'i' ajawab' wa' chupan nim ja;</l>
<l>xa kajib' unim ja:</l>
<l>Ajtzik' Winaq ajaw, ub'i' nab'e ajaw, jun unim ja.</l>
<l>Lolmet Ajaw, ukab' ajaw, jun unim ja.</l>
<l>Nim Chokoj Ajaw, rox ajaw, jun unim ja.</l>
<l>Jakawitz k'ut ukaj ajaw, jun unim ja.</l>
<l>Chi kajib' k'ut nim ja chuwach Ajaw K'iche'.</l>
<lb /> <!-- potential div marker -->
<l>ARE K'U RI E OXIB' CHI NIM CHOKOJ</l>
<lb /> <!-- potential div marker -->
<l>K'eje ri e qajawixel rumal ronojel ajawab' K'iche',</l>
<l>xa jun chikikuch wi kib'e oxib' chik chokojib'.</l>
<l>E alanel,</l>
<l>e uchuch tzij,</l>
<l>e uqajaw tzij;</l>
<l>nim,</l>
<l>sqaqi'n uk'oje'ik e oxib' chi chokojib'.</l>
<l>Nim Chokoj k'ut chuwach Kaweqib',</l>
<space quantity="16" unit="chars" /><l>chuwach Nija'ib', ukab' k'u ri'.</l>
<l>Nim Chokoj Ajaw chuwach Ajaw K'iche',</l>
<l>rox Nim Chokoj.</l>
<l>Chi oxib' k'ut ri chokojib'</l>
<l>jujun chiwach chinamit.</l>
<lb /> <!-- potential div marker -->
<l>Xare k'ut uk'oje'ik K'iche' ri'</l>
<l>rumal maja b'i chi ilb'al re.</l>
<l>K'o nab'e,</l>
<space quantity="4" unit="chars" /><l>ojer, kumal ajawab'.</l>
<l>Sachinaq chik.</l>
<lb /> <!-- potential div marker -->
<l>Xere k'u ri mixutzinik chi konojel K'iche',</l>
<l>Sta. Cruz, ub'i'.</l>
