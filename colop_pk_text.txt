NAB'E

ARE' UXE' OJER TZIJ WARAL K'ICHE' UB'I'

Waral xchiqatz'ib'aj wi,
      xchiqatikib'a' wi ojer tzij
utikarib'al,
uxe'nab'al puch ronojel xb'an pa tinamit K'iche'
                                        ramaq' K'iche' winaq.
Are k'ut xchiqak'am wi:
uk'utunisaxik,
uq'alajob'isaxik,
utzijoxik puch
ewaxib'al,
saqirib'al rumal Tz'aqol,
                 B'itol,
                 Alom,
                 K'ajolom kib'i'.
                 Junajpu Wuch',
                 Junajpu Utiw,
                 Saqinim Aq
                         Sis
                 Tepew,
                 Q'ukumatz,
                 Uk'ux Cho,
                 Uk'ux Palo,
                 Ajraxa Laq,
                 Ajraxa Tzel. Chucha'xik,
                              rachb'ixik,
                              rachtzijoxik ri Iyom,
                                              Mamom,
                                              Xpiyakok,
                                              Xmukane, ub'i'.
                                              Matzanel,
                                              Chuqenel,
                                              Kamul Iyom,
                                              Kamul Mamom.
                                              Chucha'xik pa K'iche' tzij.
                                                
Ta xkitzijoj ronojel
ruk' xkib'an chik 
chi saqil k'olem,
    saqil tzij.
Wa'e xchiqatz'ib'aj chi upam chik
                        uch'ab'al Dias,
                        pa christianoil chik.
xchiqelesaj rumal maja b'i chik ilb'al re Popa Wuj,
                                ilb'al saq petenaq ch'aqa palo
                                       utzijoxik qamujib'al,
                                ilb'al saq k'aslem'; chucha'xik.
K'o nab'e wujil,
ojer tzib'am puch,
xa ewal uwach ilol re,
              b'isol re.
Nim upe'oxik,
utzijoxik puch,
ta chi k'is tz'uq ronojel kaj,
                          ulew:
ukaj tz'uquxik,
ukaj xukutaxik,
     retaxik;
ukaj che'xik,
umej k'a'maxik,
uyuq k'a'maxik upa kaj,
               upa ulew;
kaj tz'uq,
kaj xukut, chucha'xik rumal ri Tz'aqol,
                               B'itol;
Uchuch,
Uqajaw k'aslem,
       Winaqirem:
Ab'anel,
K'uxlanel;
Alay rech,
K'uxlay rech saqil
             amaqil;
             saqil al,
             saqil k'ajol;
Ajb'is,
Ajna'oj chi rech ronojel a ta k'ol wi kaj-ulew,
                                      cho-palo.

ARE UTZIJOXIK WA'E

k'akatz'ininoq,
k'akachamamoq,
   katz'inonik,
k'akasilanik,
k'akalolinik,
   katolona puch upa kaj.

Wa'e k'ute nab'e tzij,
           nab'e uchan:
maja' b'i oq
      jun winaq,
      jun chikop,
      tz'ikin,
      kar,
      tap,
      che',
      ab'aj,
      jul,
      siwan,
      k'im,
      k'ichelaj,
xa utukel kaj k'olik.
Mawi q'alaj uwach ulew,
xa utukel remanik palo
            upa kaj, ronojel.
Maja' b'i naki la' kamolob'ik,
                   k'akotzob'ik,
                   jun ta kasilob'ik,
kumal kab'an taj,
k'akotz kab'an taj pa kaj:
xa ma k'o wi naki la' k'olik yakalik,
xa remanik ja',
xa li'anik palo,
xa utukel remanik,
xa ma k'o wi naki la' lo k'olik;
xa kachamanik,
   katz'ininik chi q'equ'm,
               chi aq'ab'.

Xa utukel ri Tz'aqol,
             B'itol,
             Tepew,
             Q'ukumatz,
             e Alom,
             e K'ajolom k'o pa ja'
             saqtetoj e k'o wi.
E muqutal pa q'uq',
          pa raxon;
are ub'inam wi ri Q'ukumatz.
E nimaq etamanel,
e nimaq ajna'oj chi kik'oje'ik.
K'eje k'ut xax k'o wi ri kaj
k'o wi nay puch Uk'ux Kaj,
are' ub'i' ri kab'awil. Chuchaxik.
Ta xpe k'ut utzij waral,
xul kuk' ri Tepew,
            Q'ukumatz waral chi q'equmal
                            chi aq'ab'al;
xch'aw ruk' ri Tepew,
               Q'ukumatz.
Xecha' k'ut:
ta xena'ojinik,
ta xeb'isonik,
   xeriqo kib',
   xkikuch kitzij,
           kina'oj;
ta xq'alaj,
ta xkik'uxlaj kib' xe' wi saq,
ta xq'alaj puch winaq;
ta xkina'ojij utz'uqik,
              uwinaqirik che',
                         k'a'm,
              utz'uquxik puch k'aslem
                              winaqirem
chi q'equmal,
chi aq'ab'al; rumal ri Uk'ux Kaj, Jun Raqan ub'i;
                       Kaqulja Jun Raqan, nab'e;
                       ukab' k'ut, Ch'ipi Kaqulja;
                       rox chik, Raxa Kaqulja;
  chi e k'u oxib' ri', Uk'ux Kaj.

Ta xe'ul kuk' ri Tepew,
                 Q'ukumatz,
ta xna'ojixik saq k'aslem:
-Jupa cha ta chawaxoq,
          ta saqiroq puch?
Apachinaq tzuqul,
          k'ool?
Ta chuxoq!
Kixnojin taj:
Are ri ja' chel taj!,
           chi jama' taj!
Chiwinaqir wa ulew,
              ulaqel ta k'u rib'
Ch'ata k'ut.
Ta chawaxoq,
ta saqiroq kaj,
           ulew!
Mata k'ut uq'ijilab'al,
          uq'ala'ib'al ri qatz'aq
                       ri qab'it.
Ta winaqiroq: winaq tz'aq,
              winaq b'it! Xecha' k'ut.

TA XWINAQIR K'U RI ULEW KUMAL

Xa kitzij xk'oje wi uwinaqirik.
Chiwinaqir ulew:
-Ulew! Xecha.
Lib'aj chi' xwinaqirik:
k'eje ri xa ta sutz',
         xa mayul uwinaqirik,
           chi k'u pupuje'ik.
Ta xtape pa ja' ri juyub',
     jusuk' nima'q juyub' xuxik.
Xa kinawal,
xa kipus xb'anataj wi,
una'ojixik juyub',
           taq'aj,
jusuk' rach winaqirik uq'isisil,
                      upachäjil uwach.
K'eje k'ut xkikot wi ri Q'ukumatz:
-Utz mixatulik at Uk'ux Kaj,
               at Junraqan,
               at puch Ch'ipi Kaqulja,
                       Raxa Kaqulja!
Xchutzinik qatzak,
           qab'it. Xecha' k'ut.
Nab'e k'ut xwinaqir ulew,
                    juyub'-taq'aj;
xch'ob'och'ox ub'e ja':
xb'inije'ik k'ole je raqan xo'l taq juyub'
xa ch'ob'ol chik xek'oje wi ja,
ta xk'utunije'ik nima'q juyub'.
K'eje k'ut uwinaqirik ulew ri,
ta xwinaqirik kumal ri Uk'ux Kaj,
                       Uk'ux Ulew. Ke'ucha'xik.
        
Ri' k'ut e nab'e xkinojij,
xk'olo wi ri kaj,
xk'olo nay puch ulew chi upam ja'.
K'eje k'ut uno'jixik ri,
ta xkino'jij,
ta xkib'isoj rutzinik,
             ub'anatajik, kumal.
Ta xkino'jij chik uchikopil juyub',
                  chajal re ki'chelaj
                  ronojel uwinaqil juyub':
ri kyej,
tz'ikin,
koj,
b'alam,
kumatz,
sochoj,
kanti,
chajal k'a'm.
Kacha' ri Alom,
          K'ajolom:
-Xa pa chi lolinik,
ma xa on chi tz'ininik uxe' che',
                            k'a'm?
K'ate utz chi k'oje chajal re. Xecha' k'ut.
Ta xkinojij,
   xkitzijoj puch;
jusuk' xwinaqir kej,
                tz'ikin.
Ta xkisipaj k'ut rochoch kej,
                         tz'ikin:
-At kej pa b'e ja',
        pa siwan katwar wi;
        waral katk'oje' wi;
        pa k'im,
        pa saqul;
        pa k'echelaj kipoqo wi iwib'!
Kajkaj ib'inib'al,
       ichakab'al, chuxik! Xe'ucha'xik.
Ta xkich'ik k'ut kochoch ch'uti tz'ikin,
                         nima tz'ikin:
-Ix, ix tz'ikin chuwi che',
                chuwi k'a'm kixochochin wi,
                            kixja'in wi!
                chi ri' kixpoq wi,
                        kixk'iritaj wi
                chuq'ab' che',
                chuq'ab' k'a'm! Xe'ucha'xik kyej,
                                            tz'ikin.
Ta xkib'ano
   kib'anoj,
ronojel xuk'amo uwarab'al,
                uyakalib'al.
K'eje k'ut kochoch wi chikop ri ulew xuya'o Alom,
                                            K'ajolom;
xutzininaq chik ronojel ri kej,
                           tz'ikin.

Ta xe'uchax chi k'ut ri kej,
                        tz'ikin; rumal Tz'aqol,
                                       B'itol,
                                       Alom,
                                       K'ajolom:
-Kixch'awoq,
Kixsik'inoq!
mixyonolikinik,
mixsik'inik!
Kixch'awajetaj chi jujunal,
               chu jutaq ch'ob'il,
               chi jutaq molajil!
Xe'ucha'xik ri kej,
               tz'ikin,
               koj,
               b'alam,
               kumatz.
-Chib'ij na k'ut ri qab'i',
Kojiqajarisaj, oj ichuch,
               oj iqajaw!
Kixcha' b'a na k'ut:
   Junraqan,
   Ch'ipi Kaqulja,
   Raxa Kaqulja;
   Uk'ux Kaj,
   Uk'ux Ulew;
   Tz'aqol,
   B'itol;
   Alom,
   K'ajolom.
   Kixch'awoq,
   Kojiq'ijila'! Xe'ucha'xik.

Ma k'u xutzinik
       xech'awik k'eje ta ri winaq.
Xa kewachelajik,
xa kek'aralajik,
xa kewojonik;
mawi xwachinik uwach kich'ab'al.
Jalajoj xkoq'ib'ej chi kijujunal.
Ta xkita ri Tz'aqol,
            B'itol,
mawi mixutzinik,
     mixech'awik.
Xecha' chik chi kib'il kib':
-Mawi mixutzin ub'ixik qab'i';
rumal oj kajtz'aq,
      oj pu kajb'it: mawi utz!-
Xecha' chik chi kib'il kib' ri Alom,
                               K'ajolom.
Xe'uchax k'ut:
Xa kixjalatajik rumal mawi mixutzinik,
                      mawi mixixch'awik.
Mi k'u xqajal qatzij;
              iwecha',
              ik'uxun;
              iwarab'al,
              iyakalib'al;
Ri wech wi mixe'uxik siwan,
           k'echelaj rumal mawi xutzin qaq'ijiloxik,
                           mawi ixsik'iy qe.
K'a k'o,
k'o wi lo q'ijilonel,
          nimanel chi qab'an chik!
Xa chik'am ipatan:
xa ityo'jil chikach'ik.
Ta chuxoq! Are k'ut chipatanij. Xe'ucha'xik.
Ta xepixab'axik ch'uti chikop,
                nima chikop k'o chuwach ulew.
Ta xraj k'u kitij chik kiq'ij;
   xraj kitijtob'ej chik,
   xraj pu kinuk' chik q'ijilab'al.
Xa ma xkita wi kich'ab'al chi kib'il kib'.
Xa ma xnawachir wi k'ut,
xa ma b'anataj wi puch.
K'eje k'ut xech'akataj wi kityo'jil.
Xkipatanij: xetiyik,
            xekamisaxik ri chikop k'o waral chuwach ulew.

K'EJE K'UT UTIJTOB'EXIK CHIK WINAQ TZ'AQ,
                             WINAQ B'IT KUMAL Tz'aqol
                                              B'itol;
                                              Alom,
                                              K'ajolom;

-Xa k'u tija chik
mixyopij rawexik ,
         usaqirik?
Qab'ana' tzuqul qe,
         k'ool qe.
Ju pa cha ta kojsik'ixoq,
          ta kojnab'ax puch chuwach ulew?
Mixqatijo chi rech ri nab'e qatz'aq,
                            qab'it.
Mawi mixutzinik qaq'ijiloxik,
                qaq'alajixik puch kumal.
K'eje k'ut qatija wi ub'anik ajnim,
                             ajxob';
                             tzuqul,
                             k'ool! Xecha'.
Ta utz'aqik k'ut,
   ub'anik puch ulew,
                xoq'o'l utyo'jil xkib'ano.
Ma ku utz xkilo:
xa chi yojomanik,
xa tzub'ulik,
xa neb'elik,
xa lub'anik,
xa wulanik,
xa pu chi'umarik.
Mawi chi k'olol ujolom,
xa jun b'enaq wi uwach,
xa ku'l uwach;
mawi chi mukun chi rij.
Chi ch'aw nab'e maja b'i una'oj.
xa jusuk' chi'umar pa ja'.
-Mawi k'o-; xecha' chi k'u ri Ajtz'aq,
                              Ajb'it.
Qaw achlab'eq!
Ta chuxoq!
Xa lab'e mawi chib'inik,
         ma pu chipoq'otajik.
Ta chuxoq!
Xa una'oj chiri'! Xecha'.
Ta xkiyoj k'ut,
   xkiyoq' chik ri kitz'aq,
                   kib'it.
Xecha' chi k'ut:
-Jupa cha ki chiqab'ano?
Chutzin ta wi,
chinawachir ta wi
q'ijiloy qech,
  siq'iy qech? Xecha' ta xkina'ojij chik:
-Xa qab'ij chi ke Xpiyakok,
                  Xmukane;
                  Junajpu Wuch',
                  Junajpu Utiw;
kitija chik uq'ijixik,
            ub'itaxik-.
Xe'uchan ki kib' Ajtz'aq,
                 Ajb'it.
Ta xkib'ij k'ut chi re Xpiyakok,
                       Xmukane.

K'ATE K'UT UB'IXIK RI' CHI KECH RI E NIK'WACHINEL,
Rati't Q'ij,
Rati't Saq, ke'ucha'xik kumal ri Tz'aqol,
                                 B'itol.
Are kib'i' ri Xpiyakok,
              Xmukane.
Xecha' k'u ri Juraqan ruk' Tepew,
                           Q'ukumatz;
ta xkib'ij chi rech ajq'ij,
                    ajb'it,
                    e nik'wachinel:
-Xa k'ulu
xa pu churiqo che ta chik chiqawinaq-b'itoj,
                          chiqawinaq-tz'aqoj ta chik tzuqul,
                                                     k'ool,
kojsik'ix taj,
kojnab'ax taj puch.
Katok ta k'ut pa tzij Iyom,
                      Mamom;
                      qati't
                      qamam;
                      Xpiyakok,
                      Xmukane:
cha taj ta chawaxoq,
        ta saqiroq:
qasik'ixik,
qatoq'exik,
qanab'axik rumal winaq tz'aq,
                 winaq b'it,
                 winaq poy,
                 winaq anom;
cha ta chuxoq!
Chik'utun ib'i' Junajpu Wuch',
                Junajpu Utiw;
                Kamul Alom,
                Kamul K'ajolom;
                Nim Aq,
                Nima Sis,
                Ajk'uwal,
                Ajyamanik,
                Ajch'ut,
                Ajtz'alam,
                Ajraxa laq,
                Ajraxa tzel,
                Ajq'ol,
                Ajtoltekat,
                Rati't Q'ij,
                Rati't Saq; kixucha'xik rumal qatz'aq,
                                              qab 'it!
Chimala chi ixim,
        chi tz'ite':
xa chib'anatajik,
xa pu chel apanoq,
chiq'ajaj,
chik'ak'otaj puch uchi',
                  uwach che'-. Xe'ucha'xik e ajq'ij.
K'ate puch uqajik,
           uq'ijiloxik ri xmalik chi ixim,
                                 chi tz'ite':
-Q'ij,
b'it! Xecha' k'u ri jun ati't,
                    jun mama' chi kech.
Are ri mama' are ajtz'ite', Xpiyakok ub'i';
are k'u ri ati't ajq'ij,
                 ajb'it chi raqan, Xmukane ub'i'.
Xecha' k'ut ta xkitikib'a' q'ij:
-Xa chuk'ulu,
xa pu churiqo;
chab'ij,
kuta qaxikin;
kach'awik,
katzijon taj.
Xa chuk'ulu ri che' chajawaxik,
                    chik'otox puch kumal Ajtz'aq,
                                         Ajb'it.
We are tzuqul,
       k'ool;
ta chawaxoq,
ta saqiroq!
at ixim,
at tz'ite';
at q'ij,
at b'it katchokonik,
        kattaqen taj-. Xcha' chi re ixim,
                                    tz'ite',
                                    q'ij,
                                    b'it.
-Katk'ix la uloq at Uk'ux Kaj,
ma qajisaj uchi',
           uwach Tepew,
                 Q'ukumatz-. Xecha' ta xkib'ij k'ut usuk'ulikil
Utz are chuxik ri ipoy,
                  ajam che' chich'awik,
                            chitzijon b'a la chuwach ulew.
Ta chuxoq! Xecha' k'ut.
Ta xkib'ij jusuk' xb'anik poy,
                          ajam che'.
Xewinaq-wachinik,
xewinaq-tzijonik puch;
are' winaqil uwach ulew xe'uxik,
xepoq'ik,
xeme'alanik,
xek'ajolanik ri poy,
                ajam che'.
Ma k'u ja b'i kik'ux,
ma pu ja b'i kina'oj;
mawi na'tal kajtz'aq,
            kajb'it.
Xa loq' xeb'inik,
        xechakanik.
Mawi xkina'taj chik ri Uk'ux Kaj.
K'eje k'ut xepaj chiri':
xa utijtob'exik,
xa pu uwab'ab'exik chi winaq.
Kechaw nab'e;
xa chaqi'j kiwach,
mana sonol kaqan,
           kiq'ab';
maja b'i kikik'el,
         kikomajil ,
maja b'i kitiqowal,
         kikab'chijal.
Chaqi'j kotz,
k'oj kiwach.
Kapichipoj kaqan,
           kiq'ab';
Kayeyoj kityo'jil.
K'eje k'ut mawi xena'w chi ri' chuwach Tz'aqol,
                                       B'itol,
                                       Alay Qech,
                                       K'uxla'y Qech.
E nab'e tzatz chi winaq xe'uxik waral chuwach ulew.

K'ATE K'UT KIK'ISIK CHIK,

kima'ixik,
kik'utuxik puch;
xekamisax chik poy,
               ajam che'.
Ta xna'ojix kib'utik rumal Uk'ux Kaj;
nima b'utik xb'anik:
xpe pa kiwi ri e poy,
               e ajam che'.
Tz'ite' utyo'jil ri achij ta xajaxik rumal Tz'aqol,
                                           B'itol;
ixoq, sib'ak k'ut utyo'jil ixoq xraj okik rumal Tz'aqol,
                                                B'itol.
Mawi xena'wik,
ma pu xech'awik chuwach kajtz'aq,
                        kajb'it;
                        b'anol ke,
                        winaqirisay kech.
K'eje k'ut kikamisaxik,
           xeb'utik:
xpe nima q'ol chila' chi kaj,
xpe k'otk'owach ub'i' xk'otin uloq ub'aq' kiwach;
xepe kamalotz' xqupin ula kijolom.
xpe kotzb'alam xti'o kityo'jil.
xpe tukumb'alam xtukuwik,
                xkichowik kib'aqil,
                          kib'ochil.
Xqajixik,
xmuchulixik kib'aqil;
k'ajisab'al kiwach rumal mawi kinawik chuwach kichuch,
                                      chuwach puch kikajaw;
                                      Ri Uk'ux Kaj,
                                      Juraqan ub'i'.
Kumal xq'equ'marik uwach ulew:
xtikarik q'eqal jab',
q'ijil jab',
aqab'al jab'
xok ula' ch'uti chikop,
         nima chikop.
xkut kiwach rumal che',
                  ab'aj.
Xch'awik ronojel kiq'eb'al,
                 kixot,
                 kilaq,
                 kib'o'j,
                 kitz'i',
                 kika';
jaruj pa' la ronojel xkutu kiwach.
-k'ax xib'an chi qe:
xojitiyo,
ix chi k'ut
xkixqati' chik! Xcha' ri kitz'i'
                         kak' chi kech.
Are k'u ri ka':
- xojk'ok'onik iwumal juta q'ij,
                      juta q'ij;
                      xq'ek,
                      saqirik;
amaq'el joli,
        joli;
        juk'i,
        juk'i qawach iwumal.
Are ta nab'e qapatan chi wach
ix ta na winaq wakamik k'ut
xchitij qachuqab':
xchiqake'j,
xchiqajok' puch ityo'jil! Xcha' ri kika' chi ke.
Are k'u ri kitz'i' xcha' chik ta xch'awik:
-Naki pa rumal mawi chiya' qawa?
xa kojmukunik,
xa pu kojikuxij uloq,
      kojitzaq pu uloq;
yakal ub'i qache'el iwumal ta kixwa'ik.
Xere kojiwucha'aj wi,
mawi kojch'awik.
Mata k'u mixojkamik iwumal!
-Jupa cha mawi mixixnawik
xixnaw ta k'ut;
chi wij ta k'ut xojsach wi.
Wakamik k'ut xchitij qab'aq k'o pa qachi':
xkixqati'o! Xecha' ri tz'i' chi ke ta xkut kiwach.

Are chi k'u ri kixot,
               kib'o'j xch'aw chik chi ke:
- K'ax wa xib'an chi qe:
xaq qachi',
xaq qawach;
amaq'el ojtzaqal chuwi q'aq'
kojik'ato.
Mawi k'ax xqana'o?
xchitij k'ut: xkixqaporoj! Xcha' ri kib'o'j.
Ronojel xkutu kiwach.
Are ri ab'aj,
    ri kixk'ub' chitaninik chipe pa q'aq',
taqal chi kijolom.
K'ax xb'an chi ke.
Anilab'ik
kemalmalijab' chik;
keraj aq'anik chuwi ja,
       xa chi wulij ja ketzaq uloq;
keraj aq'an chuwi che',
      kech'akix uloq rumal che'.
Keraj ok pa jul,
      xa chiyuch jul chi kiwach.
K'eje k'ut ukayojik winaq tz'aq,
                    winaq b'it,
e tzixel,
e tzalatzoxel chi winaq.
Xma'ixik,
xk'utuxik kichi',
          kiwach konojel.

Xcha' k'ut are retal ri k'oy k'o pa k'echelaj wakamik.
Are xk'oje wi retal rumal xa che' kityo'jil xkojik rumal Ajtz'aq,
                                                         Ajb'it.
Are k'u ri k'oy keje ri winaq chiwachinik,
retal ju le' winaq tz'aq,
             winaq b'it;
xa poy,
xa pu ajam che'.

UKAB'

ARE K'UT XA JUB'IQ' SAQNATANOJ UWACH ULEW,
                        MAJA B'I Q'IJ

Jun k'ut kunimarisaj rib' Wuqub' Kaq'ix, ub'i'.
K'o nab'e kaj,
                ulew,
xa kamoymot uwach q'ij,
                        ik'.
Kacha' k'u ri':
Xawi xere usaqetal winaq ri xb'utik,
keje ri nawal winaq uk'oje'ik;
-In nim kik'oje chik chuwi winaq tzaq,
                                winaq b'it:
in qu'ij,
in pu usaq,
in nay pu rik'il; ta chuxoq!
Nim nusaqil,
in b'inib'al,
in pu chakab'al rumal winaq!
Rumal puwaq ub'aq nuwach xa katiltotik chi yamanik,
                                                raxa k'uwal;
nay pu we rax kawakoj chi ab'aj keje ri uwa kaj.
Are k'u ri nutza'm saq julujuj chi naj k'eje ri ik'.
Puwaq k'ut nuq'alib'al:
k'a saq pak'e uwach ulew ta kinel uloq chuwach nuq'alib'al.
K'eje k'ut in q'ij wi,
                in pu ik' rumal saqil al,
                                saqil k'ajol.
Ta chuxoq!
Rumal chi naj kopon wi nuwach! Cha' ri Wuqub' Kak'ix.

'No muy claro, lugar obscuro'
de acuerdo con Ximenez; y '[a] la luz de la luna' de acuerdo con
Basseta.

Aqui como en otras lineas,
el texto dice pu en lugar en puch.

We,
'mis dientes'.
Se compone de w- marcador pos. de 1ps y
e 'diente'.

Brillar, resplandecer.

Viene de pak'alik,
'boca arriba', y en este contexto equivale a superficie.



Ma k'u qitzij are ta q'ij ri Wuqub' Kak'ix.
Xere kunimarisaj rib',
                        ri uxik',
                        upuwaq.
Xere k'ut tokol wi uwach ri chi kub'e wi;
mana ronojel ta uxe' kaj kopon wi uwach.
Maja k'ut k'i kiloq uwach q'ij,
                                ik',
                                ch'umil,
maja'oq kasaqiroq.
K'eje k'ut kukob'isaj wi rib' ri Wuqub' Kak'ix chi q'ijil,
                                                chi ik'il.
Xa maja chi k'utunoq,
chi q'alajob'oq usaqil q'ij,
                        ik'.
Xa xurayij nimal,
                ik'owen.
Are ta xb'anik b'utik kumal poy
                                ajam che'.

K'EJE K'UT XCHIQAB'IJ CHIK TA XKAMIK WUQUB' KAK'IX,

ta xchakatajik,
ta xb'anatajik winaq rumal Ajtz'aq,
                                Ajb'it.
Wa'e uxe' uch'akatajik,
                uyiqoxik chi puch uq'ij Wuqub' Kak'ix kumal ka'ib'
k'ajolab',
Junajpu ub'i' jun,
Xb'alanke ub'i' ukab'.
Xawi e kab'awil.
Rumal itzel xkilo ri nimarisay rib'
xraj ub'an chuwach Uk'ux Kaj.
Xcha' ku ri k'ajolab':
- Mawi utz ta chuxoq.
Mawi chik'ase winaq waral chuwach ulew.
K'eje k'ut chiqatij uwub'axik chuwi recha';
chiqawub'aj wi chiri',
chiqakoj wi uyab'!
Tak'isoq uq'inomal ,

'Alcanzar' (Ximenez);
La vista de Wuqub' Kak'ix solo 'cubria/abarcaba'
el espacio por donde el caminaba; no todo el espacio debajo del cielo,
como se explica en la siguiente clausula.

Todavia no, tampoco, antes que.
Es igual que k'a maja.

Kob'isaj, 'alabar,
engrandecer, nombrar' (Ximenez, Basseta).

Sobreparar, engrandecimiento. Viene
de ik'owik, ik'owisaj, 'pasar,
sobrepasar, rebasar'.

Viene de yiqotik, 
'temblar, inquitar'.

Viene de ub' ~ wub',
'cerbatana'. Wub'aj es 'tirar con cerbatana'.


        uxit,
        upuwaq,
        uk'uwal,
        uyamanik ri kuk'akab'ej.
K'eje k'ut chub'ano ronojel winaq,
mawi are chiwinaqir wi q'aq'al ri xa puwaq.
Ta chuxoq-. Xecha' ri k'ajolab'
jujun chi ub' kitelen kikab'ichal.

Are k'u ri Wuqub' Kak'ix e ka'ib' uk'ajol:
are nab'e al ri Sipakna,
ukab' al chi k'ut ri Kab'raqan;
Chimalmat k'ut ub'i' kichuch,
                        rixoqil ri Wuqub' Kak'ix.

Are k'u ri Sipakna are chi re chaaj ri nimaq juyub':
ri Chi q'aq',
        Junajpu,
        Pek ul ya',
        Xkanul,
        Makamob',
        Julisnab'. Chucha'xik ub'i' juyub' xk'olik ta chisaqirik.
Xa jun aq'ab' chiwinaqirik rumal Sipakna.

Are ri chi k'u ri Kab'raqan chisilab' juyub' rumal,
chineb'owik ch'uti juyub',
nima juyub' rumal.
Xawi keje nimarisab'al kib' xkib'ano uk'ajol Wuqub' Kak'ix.
- In wa', in q'ij! Xcha' Wuqub' Kak'ix.
- In wa', in b'anol ulew! Xcha' ri Sipakna.
- In chi k'ut chinkiyow kaj,
                chinwulij ronojel ulew! Xcha' ri Kab'raqan.
Xawi uk'ajol Wuqub' Kak'ix,
xawi chi ri' xkik'am wi kinimal,
        chi rij kikajaw.
Are k'ut itzel xkil ri k'ajolab'.
Maja chib'antajoq qa nab'e chuch,
                        qa nab'e qajaw.
K'eje k'ut xna'ojix wi kikamik,
                        kisachik kumal k'ajolab'.

Cada uno de ellos dos.
Kab'ichal quiere decir 'los dos'. Tambien
se dice qakab'ichal, 'cada uno de 
nosotros dos'; ikab'ichal, 'cada uno
de ustedes dos',
kikab'ichal, 'cada uno de ellos dos' (Basseta).

Juego, diversion;
aunque Chaaj es propriamente el Juego de
la pelota y, a veces se usa para identificar a la pelota misma
(Ximenez, Basseta).

'Menear, temblar' (Basseta).

El texto dice
ix por lo que debe ser in.

El texto dice
quiyou sin el aspecto/sujeto marcador
chin- como en la clausula siguiente. De acuerdo
con Basseta, quiyou significa 'Estorbar, contradecir,
despartir [separar a] los que rinen'; y Ximenez agrega 'derribar'. Esto
quiere decir que Kab'raqan se autoproclama 
la fuerza que se antepone al cielo.



Wa'e k'ute uwub'axik Wuqub' Kak'ix kumal ka'ib' k'ajolab':
xchiqab'ij kich'akatajik chi kijujunal ri nimarisaj rib'.
Are ri Wuqub' Kak'ix jun nima che' ri tapa'l,
are k'u recha' ri Wuqub' Kak'ix.
Are chu lo ri uwach tapa'l,
chaqan chuwi che' juta q'ij.
Xiloma k'ut rechab'al kumal ri Junajpu,
                                Xb'alanke.
Kik'ak'alen chi k'ut chuxe' che' ri Wuqub' Kak'ix,
e matzamoj ulo ri ka'ib' k'ajolab' pa xaq che'
ta xopon k'ut Wuqub' Kak'ix
taqal chuwi recha' ri tapa'l.

K'ate k'ut ta xub'axik kumal ri Junajpu:
taqal ub'aq' wub' chu kakate',
churaquj uchi' ta xpe chuwi che'
taqal chuwach ulew.
Chimalmat k'ut ri Junajpu,
anim xb'ek qitzij wi xb'e uchapa';
k'ate k'ut ta xqupix ula uq'ab' ri Junajpu rumal ri Wuqub' Kak'ix.
Jusuk' xtzaq uloq
        xmejo u1oq tzam uteleb';
ta xutzoqopij chi k'ut Junajpu ri Wuqub' Kak'ix.
Xawi utz xkib'ano,
ma nab'e kich'akatajik taj rumal Wuqub' Kak'ix.
Uk'a'am chi k'ut uq'ab' ri Junajpu rumal ri Wuqub' Kak'ix
ta xb'e chi rochoch.
Xa chi k'u ulotem ukakate' xoponik.
-Naki pa mixk'amow chi la? Xcha' k'u ri Chimalmat, rixoqil Wuqub' Kak'ix.
-Naki pa ri'?
Ri e ka'ib' k'axtok' mixikiwub'aj!
Mixsilib'ataj nukakate' rumal xa kachuywaj e we,
kaq'oxow chik! 
Mi nab'e mixnuk'am uloq:
Chuwi q'aq' k'ut chixeke wi,
                        chitzayab' a chuwi q'aq',
ta kulkik'ama' chik qitzij chi e k'axtok'- Xcha' ri Wuqub' Kak'ix.
Ta xuxekeba' uq'ab' ri Junajpu.

Kina'ojinik chik ri Junajpu,
                        'Xb'alanke.

Juta o Jutaq
es un calificador que significa 'cada...' y se antepone a sustantivos
por ejemplo: jutaq q'ij, 'cada dia', 
jutaq ik', 'cada mes'; jutaq utaq,
'de cuando en cuando' etcetera.

K'ak'alen es 
'aguardar, atalayar'.

Aqui como en otras lineas mas adelante, el 
texto tiene hun hunahpu [Jun Junajpu], por hunahpu [Junajpu].
Esto es una confusion con el nombre del padre de los gemelos, Jun Junajpu,
hermano de Wuqub Junajpu.

Mejo significa 'doblar/torcer/inclinar'. Aqui se esta
hablando de que el brazo fue retorcido desde el hombro.

Viene de lotej, 'llevar en
brazos, en las manos' algo con cuidado (Ximenez, Basseta).

Viene de chuyej 'aflojar, menear' o 
'remover/levantar algo con los dedos' (Basseta).



Ta xkib'ij k'ut chi rech jun mama',
qitzij saq chik rismal wi chi mama';
jun k'u ati't,
qitzij kernel ati't chik;
xa keluq'ukila chik chi rijitaq winaq:
Saqi Nim Aq ub'i', mama'
Saqi Nima Tziz k'ut ub'i', ati't.
Xecha' k'u ri k'ajolab'· chi ke ri ati't,
                                        mama':
Kixqachb'ilaj taj,
chib'etak'ama' qaq'ab' ruk' Wuqub' Kak'ix.
Xa kojtere chi wij:
k'i ri qamam ri qachb'ilan,
kaminaq kichuch,
        kikajaw.
K'eje k'ut ketere,
        kekotila wi chi qij;
        
ta la keqasipaj wi.
Rumal xa elesan uchicopil eyaj kaqab'ano; kixcha'.
K'eje k'u ri oj ak'alab' chirilo ri Wuqub' Kak'ix.
Xawi oj kojyawik ina'oj-. Xecha' ri e ka'ib' k'ajolab'.
- Utz b'a la! Xecha' k'ut.

K'ate k'ut ta xeb'ek,
tzamal k'u b'i ri Wuqub' Kak'ix,
chuwach uq'alib'al.
Ta xe'ik'owik ri ati't,
                        mama',
ke'etzeyaj k'u ri e ka'ib' k'ajolab' chi kij;
ta xe'ik'ow chuxe' rochoch ajaw,
kuraquj k'u uchi' ri Wuqub' Kak'ix rumal we.
Ta xril k'ut Wuqub' Kak'ix ri mama',
                                ati't kachb'ilan kib':
-Apa kixpe wi, qamam? Xcha' k'u ri ajaw.
-Xa oj tzuqub'ey qib', lal ajaw.- Xecha' k'ut.
-Naki pa itzuqub'al? ma iwalk'wal,
                        ri iwachb'ilan?
-Maja b'i, lal ajaw, e qamam ri,
xere na re kaqatoq'ob'aj kiwach

'Encorvados'; viene de
luq'u, 'encorvar, doblar para abajo' como cuando
doblan a las plantas de maiz (Basseta).

Sintacticamenete deber ser
kekotila. El texto dice kotila,
lo cual se deriva de kotij que quiere decir 'rondar, dar 
vueltas alrededor...'.



ri ya'axel ju pir,
        ch'aqap kaqaya' chi kech, lal ajaw.- Xecha' k'ut ri ati't,
                                                        mama'.
Kutzin k'u ri ajaw rumal uq'oxom we,
xa kunimaq wachij chik kach'awik:
-In ta b'a kanaj chi wech,
chitoq'ob'aj ta nuwach!
Naki pa ki chib'ano?
Naki on ki chikunaj? Xcha' k'ut ajaw.
-Xa uchikopil eyaj chiqelesaj,
xa k'u ub'aq uwach chiqakunaj,
xa b'aq chiqawiqo, lal ajaw.- Xecha' k'ut.
-Utz b'a la! Chikunaj ta b'a we,
qitzij kaq'oxowik juta q'ij,
mawi choq'itajik,
maja b'i nuwaram rumal ruk' ub'aq nuwach.
Xa xinki'ub'aj e ka'ib' k'axtok'.
Ta xtikarik mawi kinechajik rumal.
K'eje ta k'ut chitoq'ob'aj wi nuwach!
Xa kachuyub' we je chik ri we.
-Utz b'a la, lal ajaw:
chikop b'a kaq'uxuwik.
Xa chok ik'exel chel ri e la!
- Ma b'a utz lo chel ri we, rumal xere in ajaw wi:
nukawub'al ri we,
                ruk' ub'aq nuwach.
Xchikakoj chik na k'ut uk'exel,
jok'om b'aq xchok chik!
Are k'ut jok'om b'aq xri xa saqi ixim.
- Utz b'a la chiwelesaj, chito' uloq - . Xcha' k'ut.
Ta xel k'u ri re Wuqub' Kak'ix,
xa saqi ixim uk'exel re xokik.
Xa chi k'u saq julujuj chi ula ixim pu chi'.
Jusu k'u xqaj uwach,
mawi ajaw chik xwachinik.
Xk'is elik ri re k'uwal rax kawakoj pu chi'.
Ta xkunax chi k'ut ub'aq uwach Wuqub' Kak'ix,
ta xcholik ub'aq uwach,
xk'is elik ri puwaq, mana k'ax taj xuna'o,
xawi xere kamukunik.

Pir es
'porcion, pedazo' y de este se derivan piro,
'partir, repartir'; pirila 'desmenuzar' (Basseta).

El texto dice
intabacanih.

Naki pa y 
naki on son interrogativos: ¿Que?, ¿Como?, ¿Cuando?

El texto dice
xiquivbah.

Igual que kaq'oxowik,
'dolor' o 'que causa dolor'.

Viene de kawuj,
'ataviarse, adornarse, arreglarse', es sinonimo de wiqo.
(Coto, Ximenez, Basseta).



Ta xk'is k'u elik ri unimarisab'al rib',
xawi kina'oj ri Junajpu,
                Xb'alanke.
Ta xkam k'ut ri Wuqub' Kak'ix.
ta xuk'am k'ut uq'ab' ri Junajpu.
Xkam nay puch Chimalmat,
                rixoqil Wuqub' Kak'ix.
K'eje k'ut usachik uq'inomal Wuqub' Kak'ix ri',
xa ajkun xk'amowik ri k'uwal,
                yamanik,
xupunab'ej waral chuwach ulew.
Nawal ati't,
nawal mama' xb'anowik.

Ta xkik'am k'ut kiq'ab',
xtikitax ukoq.
Utz chik xuxik.
Xa rumal ukamik Wuqub' Kak'ix xkaj,
keje xkib'ano;
itzel xkilo nimarisab'al ib' .
K'ate k'ut xeb'e chik e ka'ib' k'ajolab',
xa utzij ri Uk'ux Kaj ta xkib'ano.
Wa'e chi k'ute ub'anoj chik sipakna,

WA'E CHI K'UTE UB' ANOJ CHIK SIPAKNA,

unab'e k'ajol Wuqub' Kak'ix.
- In b'anol juyub'! Kacha' ri Sipakna.
Are k'u ri Sipakna katinik chuchi' ja',
ta xe'ik'owik omuch' k'ajolab',
e jur wi che',
raqan kikab'al;
omuch' chub'inik,
ta xkiq'at k'ut jun nima che' uwapalil kikab'al.
K'ate k'ut xb'e ri Sipakna,
xopon k'u chila' kuk' ri omuch' k'ajolab':
- Naki pa kib'ano ix k'ajolab'?
- Xa che' mawi kaqayako
-Chiteleb'a'!
Xchintelej!

Viene de Punaj,
'engrandecer, alabar, acto de soberbia'.

En esta parte del texto hay varias lineas
tachadas que se refieren a la muerte de Sipakna. Esto, sin embargo, se
narra mas adelante.

Solera o dintel de puertas
y ventanas (Ximenez, Coto).



Apa kopon wi?
Naki pa uchak chi ik'ux?
-Xa uwapalil qakab'al.-
Utz b'a la!- Cha' k'ut.
Ta xujuruj k'ut,
xuteleb'a k'u aq'anoq chu chi kikab'al omuch' k'ajolab'.
-Xa ta wi katk'oje quk', at k'ajol!
k'o pa achuch,
        aqajaw?
-Maja b'i.- Xcha' k'ut.
-Kaqach'akimaj ta na b'a la chuweq chuwab'axik chik jun qache',
                                                raqan qakab'al.-
-Utz! Xcha' chi k'ut.
K'ate k'ut xk'am kina'oj ri omuch' k'ajolab':
-Are ri ala, japa cha' chiqab'an chi re?
Chiqakamisaj taj?
Rumal mawi utz ri kub'ano,
xa utukel mixuyak ri che'.
Qak'oto jun nima jul,
chiri' ta k'ut chiqatzaq wi qajoq pa jul.
Jak'ama' qaja ulew pa jul. Kojcha' ta chi re.
Chi are ta k'ut pachal qajoq pa jul,
ta qatarij qajoq ri nima che'.
Chiri' ta k'ut chikam wi pa jul.- Xecha' k'ut omuch' k'ajolab'.

Ta xkik'ot k'ut jun nima jul,
najt xqajik.
Ta xkitaq k'ut ri Sipakna:
-Oj kanij chawech,
chib'eta ak'oto chik ulew,
mawi kaqariqo.- Xucha'xik.
-Utz b'a la! Xcha' k'ut.
K'ate k'ut xqaj pa jul.
-Kasik'in uloq ta k'ototajoq ri ulew,
naj ta chiqajik awumal.- Xucha'xik.
-We! Xcha' k'ut.
Ta xutik'ib'a uk'otik jul.
Xa k'u ujul xuk'oto,
        uk'olb'al rib';
xretamaj ri ukarnisaxik.
Ta xuk'ot k'ut jun wi chi jul

Ch'akimaj, 'pedir
prestado' (Ximenez, Basseta); en este caso significa 'pedir ayuda'.

Es sinonimo de tak'ab'a',
'erigir, parar' (Basseta, Ximénez).

Tarij quiere decir
'arrojar, tirar'.

'Muy bien' o 'Esta bien'.



chu tzalanem ukab' jul xuk'oto xkolotaj wi.
- Kajanik'an pa la? Xuchax k'u qajoq kumal omuch' k'ajolab'.
- Kinanuk'oto,
we xkixnusik'ij aqanoq,
ta chutzinoq uk'ototajik.- Xcha' uloq Sipakna chiri' pa jul.
Ma k'u are kuk'ot uxe jul ri umuqikil,
xa ujul kuk'oto k'olb'al rib'.
K'ate k'ut ta xsik'in uloq ri Sipakna,
Kolon chu k'a chiri' pa jul ta xsik'in uloq:
- Kixpetoq,
chulik'ama' ulew rachaq jul,
mixk'ototajik,
qitzij naj mixqaj wumal.
Ma pa kita nusik'ib'al lo?
Are k'u ri isik'ib'al xa ub'i kaxojanik,
keje ri jun eleb'al,
        ka'ib' eleb'al ix k'o wi kanuta'o.- Xcha' ula ri Sipakna pa ujul.
Chiri' k'ut matzal chi wi uloq,
kasik'iyaj chi ula pa jul.
Are k'ut kajurux uloq ri kinimache' rumal k'ajolab',
k'ate puch xkitarij qajoq ri che' pa jul:
- Ma k'o,
ma ch'awik!
Chiqata na ta churaquj uchi',
                ta kamoq ! Xecha' chi kib'il kib.
                        Xa kejaslajik,
xa pu chimatzalaj kiwach chi kijujunal,
ta xkitarij qajoq ri che'.
Are k'u xcha' k'ut ta xuraquj uchi',
xa jupaj chik xsik'inik,
ta xqaj apanoq ri che'.
-Ok'a! mixutzinik,
k'i utz mixqab'ano chi re,
        mixkamik!
Ata la b'e chitaqen chub'ano,
                        chuchakuj;
ta chuxoq!
Unab'e la xukoj ula rib' quk',
chi qaxo'l puch la oj omuch' k'ajolab ' ! Xecha' k'ut, kekikot chik.
-K'o ri ub'anik qaki oxij

Viene de kolob'ej,
'librar, salvar'. De esta raiz tambien se derivan kolonel
'salvador, liberador; kolb'alib', 'libertad' (Basseta);
kolob'ela 'excusarse' (Ximénez).

El texto dice vmoquiquil

Jaslajik y jasjatik
son sinonimos, de acuerdo con Basseta, y quieren decir 'hablar en secreto'. Viene de
jaskuj 'decir algo en secreto', del cual se deriva tambien 
jaskum tzij, 'secreto'.

Es una expresion de burla (Ximénez). Es
homografa a ok'a que quiere decir 'une veintena de cacao'.

Ki, literalmente 'maguey'. Aqui se esta
identificando al licor derivado de esa planta; lo cual puede tambien ser conceptualizado como
ki', 'dulce'.



kelekowik oxij puch,
chiquk'aj laqab'eb'al
qakab'al, la oj omuch' chi k'ajolab' .- Xecha'.
-Chuweq k'ut chiqilo,
        kab'ij puch chiqilo,
ma pa chipe sanik pu ulew ta chuwinoq,
                                ta q'eyoq?
K'ate k'ut kul chi qak'ux,
ta quk'aj ri qaki'.- Xecha' k'ut.
Kuta' k'u uloq ri Sipakna chiri' pa jul,

Ta xkib'ij k'ajolab' ri'.
Ka chukab'ij puch ta xtub'ukij sanik keb'inowik,
                        keb'uchuwik,
                        ta xek'ulun xe che'.
Jumaj kikayelo'n is,
        kikayelo'n puch rixk'aq Sipakna.
Ta xkil k'u ri k'ajolab':
-Mi pa xutzin ri k'axtok'?
Chiwila na sanik,
mi xek'ulun uloq,
mi xetub'ukij uloq!
Jumaj is kikayen,
k'o rixk'aq ri chila' na.
Mixqab'ano k'a! Xecha' chi kib'il kib'.

Are k'u ri Sipakna xawi k'aslik:
xuqat uloq rismal uwi',
xa pu kuq'ux uloq rixk'aq chi re kuya' ula chi kech ri sanik.
K'eje k'u ri xkamik xkina'o omuch' k'ajolab'.

K'ate k'ut xtikar kiki chi roxij,
ta xeq'ab'ar puch konojel k'ajolab';
e k'u q'ab'arinaq chik konojel omuch' k'ajolab',
maja b'i kakina' chik.
K'ate puch xulix ri kab'al pa kiwi rumal ri Sipakna.
Xek'is ch'ayatajik konojel;
maja b'i chik jun,
ka'ib' xkolotaj chi kech wi omuch' chi k'ajolab',
xekamisaxik rumal Sipakna,
uk'ajol ri Wuqub' Kak'ix.

Viene de laqab'ej que
quiere decir 'habitar en alguna parte; avencindarse' (Basseta).

Jumaj, de acuerdo con Coto, quiere decir:
'de cada parte, de todas partes, en alguna parte, en pocas partes, en toda parte'.



K'eje k'ut kikamik omuch' k'ajolab' ri'.
Xcha' chi k'ut are ri xe'ok chi ch'umilal:
ri Motz ub'i' kumal.
We k'ut xa saqb'al tzij lo.

Are chi k'ut chiqab'ij uch'akatajik chik
Sipakna rumal ri e ka'ib' k'ajolab',
Junajpu,
Xb'alanke.

ARE CHIK UCH'AKATAJIK,
                UKAMIK SIPAKNA;

Ta xch'ak chik kumal ri e ka'ib' k'ajolab'
Junajpu,
Xb'alanke.
Are chi kuyoq' kik'ux k'ajolab',
ri omuch' chi k'ajolab' xekamik rumal Sipakna.
Xa kar,
xa tap chutzukuj chi tak a'
xere chi recha'j juta q'ij.
Pa q'ij chiwa'katik ta chutzukuj recha',
chaq'ab' k'ut chireqaj juyub'.

K'ate k'ut ujalwachixik jun nima tap kumal Junajpu,
                                                Xb'alanke:
are k'ut xkikoj ri uwach ek',
ri mak ek' k'o pa taq k'echelaj,
are uxul tap xuxik,
pa jaq chi k'ut ukok q'ab' xkikojo;
tzel ab'aj k'u ri uwarachaq tap rijowojik.
K'ate k'ut ta xkikoj ukoq chuxe' pek,
                                chuxe' nima juyub',
                                Me'awan, ub'i' juyub' xch'akataj wi.
K'ate k'ut ta xpe ri k'ajolab',
xkik'ulaj ri Sipakna chi ja':
- Apa kat b'e wi, at k'ajol? Xuchax k'u ri Sipakna.
- Maja b'i kinb'e wi, xa wecha' kanutzukuj, ix k'ajolab'.- Xcha'
k'u ri Sipakna.
- Naki pa awecha'?

'Juego de palabras' y hace
referencia a la similitud entre los terminos motz,
mutz, much, y much', etcetera.

Aqui y en otras partes el texto dice a o 
ya' por ja', 'agua, rio'.

Mak viene de makow, 
acto de recoger flores, frutas con los dedos'.

Tzel, 'jicara grande y batea para 
lavar los pies' (Basseta). Esto quiere decir que de lo que se esta hablando es de una piedra 
en forma de bateo que sirvio para imitar el caparazon trasero del cangrero.

El texto dice xqui cu por lo que
debio ser xqui culah.



-Xa kar,
        xa top; xma k'o chi wi kanuriqo.
kab'ijir chinkanaj rechaxik,
mawi kanuch'ij chik wa'ij.- Xcha' Sipakna chi kech Junajpu,
                                                        Xb'alanke.

-Jun are la top k'o ula xe' siwan,
qitzij chi nima top!
kaq'ij ta la,
chawecha'j lo!
xa kojuti'o,
mi xraj qachapo,
kaqaxib'ij qib' rumal.
Ma chib'e on kachapa.- Xecha' ri Junajpu,
                                        Xb'alanke.
-kitoq'ob'a nuwach,
kib'e ta iwab'a, ix k'ajolab'? Xcha' ri Sipakna.
-Ma b'a chiqaj, xa ta katb'ek,
ma sachib'al taj, xa raqan ja' katb'ek.
At k'u taqal apanoq xe nima juyub',
jowol ula chuxe' siwan xa katel apanoq! Xecha' Junajpu,
                                                Xb'alanke.
-Laq'ij b'a toqob' nuwach!
mab'a xuk'ulu, ix k'ajolab'.
Kixb'e na k'u nuwab'a,
k'o k'i
        xo wi ri tz'ikin!
chib'e taj iwub'aj weta'm k'o wi! Xcha' chi k'ut Sipakna.
Xelajik, xok na chi kiwach k'ajolab'.
-La ma k'i k'ux chachap lo ta xa keje xkojtzalij awumal.
Ma xa mawi xqatijo xa jusuk' chiti'onik ri'
oj jupulik kojok ub'ik k'ate k'ut kuxib'ij rib' ri',
oj pak'alik kojok ub'ik xa k'u sqaqi'n chik mawi chiqariqo.
K'ate k'u utz at pak'alik katok ub'ik.- Xuchax k'ut.
- Utz b'a la'.- Xcha' k'u ri Sipakna.
Ta xb'e k'ut achb'ilan chi k'ut ri Sipakna,
xb'ek,
xe'opon chuxe' siwan.

Xma es igual que
ma y es probable que sea una variante dialectal o una forma 
antigua del negativo.

El texto dice laquiba.

Xo es sinonimo de k'i,
'mucho, bastante' (Basseta).

Quiere decir humillarse, prometer enmienda (Basseta). Esto
quiere decir que Sipakna tuvo que 'rogar' a los gemelos, ofreciendoles ensenar un 
lugar con abundancia de pajaros si ellos le ensenaban a el, donde estaba el cangrejo.



Tzalam k'u la ri top,
kaq wak'awoj ula rij xe' siwan
ri k'ute kikumatzej.
-Utz b'a la! Chikikot k'u ri Sipakna.
Karaj taj xkok ta pu chi' rumal qitzij kutzin chi wa'ij;
xraj kutij ri'.

Xa xraj jupunik
xraj okik.
Pak'al k'u ri top xaq'anik.
K'ate k'ut xel chu uloq.
-mawi xariqo? Xuchax k'ut.
-Maja b'i, xa pak'alik kaq'anik,
                xa nab'e sqaqi'n chik,
mawi mixnuriqo.
K'ate utz lo kipak'e'ik kinok ub'ik,- xcha' chi k'ut.

K'ate k'ut pak'al chik ta xok ub'ik,
xk'is k'u ok ub'ik,
xa uwi uch'ek chik xk'utun uloq.
Xk'is biq'itajik ,
xlilob' k'u qajoq nima juyub' chi uk'ux.
Mawi xsolkopij chik,
ab'aj k'ut xuxik ri Sipakna.
K'ejeuch'akatajik chik Sipakna kumal k'ajolab' Junajpu,
                                                Xb'alanke
Ri b'anol juyub' xcha' utzijoxik, ojer,
unab'e k'ajol Wuqub' Kak'ix.
Chuxe' juyub',
Me'awan ub'i,
xch'akataj wi.
Xanawal xch'akataj wi ukab' nimarisay rib'.

La manera de pararse y 
de caminar del cangrego.



JUN CHI K'UT XCHIQAB'IJ UB'IXIK
Rox chi k'ut nimarisay rib',
ukab' uk'ajol Wuqub' Kak'ix.
Kab'raqan, ub'i.
-In yojol juyub'- xcha'.
Xawi k'u xere Junajpu,
                Xb'alanke xch'akow re Kab'raqan.
Xcha' ri Juraqan,
                Ch'ipi Kaqulja,
                Raxa Kaqulja ta xch'awik chi kech ri Junajpu,
                                                Xb'alanke:
-Ukab' uk'ajol Wuqub' Kak'ix, jun chik,
jun chik chich'akatajik.
Xawi nutzij rumal mawi utz kib'anoj chuwach ulew:
Kakik'owisaj q'ij chi nimal,
                        chi alal.
ma k'u keje chuxik!
Chib'ochij k'u ub'ik
chila' releb'al q'ij! Xcha' k'ut ri Juraqan chi ke ri e ka'ib' k'ajolab'.
-Utz b'a la, lal Ajaw!
Ke' wi na k'ut.
Mawi utz wi kaqilo.
Ma pa lal k'olik,
lal pu yakalik,
lal Uk'ux Kaj? Xecha' k'ut ri k'ajolab' ta xkik'ulub'a utzij Juraqan.
Are puch katajin ri Kab'raqan,
yojol juyub'
xa sqaqi'n ch'utinij raqan chuwach ulew,
jusu chiwulij nima juyub',
                ch'uti juyub', rumal.
Ta xk'ulutaj kumal ri k'ajolab':
-A pa katb'e wi, at k'ajol? Xecha' chi rech ri Kab'raqan.
-Maja b'i kinb'e wi, xa kinulij kuyub',
                        in puch yojol rech chi b'e q'ij,
                                        chi b'e saq! Xcha' k'ut ta ch'awik.
Xcha' chi k'ut ri Kab'raqan chi ke ri Junajpu,
                                        Xb'alanke:
- Jupa cha xpetik?
mawi weta'm uwach,
naki pa ib'i'? Xcha' Kab'raqan.

Por el contexto, esta frase significa
'se tiene que ir...' como en ke'w na. Don Adrian Chavez la 
trainscribe k wi na y la traduce 'tiene que comer'; mientras que 
Edmonson la traduce como 'acabo de verlos' porque lee il por i.

El texto dice chi bulih.



-Maja b'i qab'i, xa ojub'om,
xa pu ojtzarab'om pa taq juyub'.
Xa ojmeb'a',
maja b'i naki la qech, at k'ajol.
Xa ch'uti juyub',
xa nima juyub' kojb'ek, at k'ajol.
Are k'u ri jun nima juyub' xqilo
xa kokil kak'iyik,
qitzij najt kaq'anik;
xa kakupupik kik'owik chuwi juyub' ronojel.
Ma k'u ja b'i jun,
                ka'ib' tz'ikin mixqak'am chuwach, at k'ajol.
We k'ut qitzij kawulij ronojel juyub',
at k'ajol! Xecha' ri Junajpu,
                        Xb'alanke chi re Kab'raqan.
- Ma qitzij xiwilo ri juyub' kib'ij?
Apa k'o wi?
Xchiwil na,
xchinwulij qajoq!
Apa xiwil wi?
-Chila' b'a k'o wi,
chi releb'al q'ij.- Xecha' k'ut Junajpu,
                                Xb'alanke.
-Utz, chik'ama' qab'e! Xe'uchax k'u ri e ka'ib' chi k'ajolab'.
- Maja b'i, xa kachape nik'aj
                chi qaxo'l k'ut,
koje' wi jun chamox,
                jun chawikiq'ab' chi qe;
rumal k'o qawub'
we k'o tz'ikin chiqawub'aj.- Xecha' k'ut.
Kekikot,
chikitijtob'ela kiwub'anik.
Are k'u ri ta kewub'anik,
mana ulew taj ub'aq kiwub'
xa chik'uxlab'ij ri tz'ikin ta chikiwub'aj;
chumayjaj k'u ri Kab'raqan.

Ta xkib'aq k'u kiq'aq' ri k'ajolab'
xkib'ol k'ut kitz'ikin chuwach q'aq'.

'Somos cerbataneros/cazadores'; viene de
ub' ~ wub', 'cerbatana'.

'Poenmos trampas para pajaros'; viene de 
tzarab', 'liga/trampa para pajaros'.

Adverbio que quiere decir 'a cada instante' (Ximénez).

Forma antigua de naj,
'lejos, hondura, profundidad' (Ximénez, Basseta). De ahi se derivan najtir,
'antiguamente'; najtik, najtij, najtisaj, najtirisaj, etc.



Jun k'ut tz'ikin xkiq'ul sajkab' chi rij,
saqi ulew xkikojo:
-Are k'ut chiqaya' chi re,
ta jiq'onoq!
Ta chusiqa puch ruxlab' qatz'ikin
ta ch'akajoq!
Are k'u ri ulew xchok chi rij tz'ikin qumal
pulew chiqatzaq wi,
k'eje k'ut pulew chi muq wi.
We, nima etamanel jun Tz'aq,
                        jun B'it.
Ta chawaxoq,
ta saqiroq! Xecha' ri k'ajolab'.
-Rumal xax chirayin wi uk'uxlal ri chi tiyik,
                                        chi chaq'uxik,
keje xchurayij uk'ux ri Kab'raqan.- Xecha' chi kib'il kib' Junajpu
                                                                Xb'alanke.
Ta xkib'ol ri tz'ikin
xchaq'aj k'ut q'an ub'olik:
chi yipowik,
chi kab'chiyanik kij ri tz'ikin,
chi koinik simisoj ruxlab'.
Are k'u ri Kab'raqan kurayij chik rechaxik.
Xa kawajin uwa'al puchi',
xa kab'ikilajik,
kakurulaj puch uchub',
                uk'axaj rumal usimsojil tz'ikin.
Ta xutz'onoj k'ut:
- Naki pa ri iwecha?
qitzij kus ruxlab' kanuna'o,
chiya' ta sqaqi'n wech! Xcha' k'ut.
Ta xya' k'ut jun tz'ikin chi re Kab'raqan:
uch'akatajik k'u ri.
K'ate k'ut xuk'is ri tz'ikin.
Ta xb'e chi k'ut,
xe' opon k'u chila' Releb'al Q'ij,
k'o wi ri nima juyub'.
Are k'u ri Kab'raqan xa tub'ul chik raqan,
                                        uq'ab';
ma b'i chikowin chik rumal ri ulew xq'ul chi rij tz'ikin,
xuti'o.

'Comer carne', viene de
chaq', 'gordo/carne' (Ximénez, Basseta). Coto indica que se
pronuncia de manera breve y no como ch'a'k 'llaga' y por inferencia,
tambien es diferente de chak, 'trabajo'.

Quiere decir 'chorrear' (Basseta).

Grasa de animal o resina de arbol (Basseta, Ximénez).

Forma intransitivizada del verbo 
koij, 'oler' (Ximénez).

'Cosa fragante, de buen olor' (Ximénez).

Viene de kurulaj, 'Babear' (Ximénez).

'Dulce, sabroso' (Basseta).



Ma k'u ja b'i chik,
naki la xub'an chik chi re juyub';
mawi xutzinik
xuwulij taj.
Ta xim k'ut kumal k'ajolab'
chi rij xim wi uq'ab',
xrilij uq'ab' kumal k'ajolab';
xim k'ut uqul raqan ukab'ichal.
K'ate k'ut xkitarij kajoq pulew,
                        xkimuqu.

K'eje k'ut uch'akatajik Kab'raqan ri'
xawi xere Junajpu,
                Xb'alanke.
Mawi ajilan kib'anoj waral chuwach ulew.

Are chi k'ut xchiqab'ij chik kalaxik Junajpu
                                        Xb'alanke
Are nab'e mixqab'ij ri kich'akatajik Wuqub' Kak'ix
                                ruk' Sipakna,
                                ruk' Kab'raqan waral chuwach ulew.

El texto dice xubban.




ROX


ARE CHI K'UT XCHIQAB'IJ CHIK UB'I' KIQAJAW RI JUNAJPU,
                                                XB'ALANKE

Xqaqumuj chuwi'
xa pu xqaqumuj ub'ixik,
                utzijoxik puch kik'ajolaxik ri Junajpu,
                                                Xb'alanke.
Xa nik'aj xchiqab'ij,
xa chaqab' ub'ixik kikajaw.
Wa'e k'ute utzijoxik,
are kib'i' ri Jun Junajpu, ke'ucha'xik.
Are k'ut kikajaw ri Xpiyakok,
                        Xmukane;
chi q'equmal
chi aq'ab'al xe'alaxik ri Jun Junajpu,
                                Wuqub' Junajpu kumal Xpiyakok,
                                                Xmukane.
Are k'u ri Jun Junajpu e ka'ib' xeralk'walaj,
                        e pu ka'ib' uk'ajol: Jun B'atz' ub'i' nab'e al,
                                                Jun Chowen chi k'ut ub'i' ukab'al.
Are k'ut ub'i' kichuch wa': Xb'aqiyalo, chucha'xik
                                rixoqil Jun Junajpu.
Are k'u ri Wuqub' Junajpu maja b'i rixoqil,
                                xa ulaq'el.
Xa pu ukab' xa k'ajol uk'oje'ik.
E nima'q ajna'oj,
nim puch ketamab'al.
E nikwachinel waral chuwach ulew.

El texto dice xca camuh;
aunque el verbo debe ser qumuj 'beber' (Basseta, Coto, Ximénez).



Xa utz kik'oje'ik,
        kiyake'ik puch.
Xkik'utu nawikil chi kiwach ri Jun B'atz',
                                Jun Chowen, uk'ajol Jun Junajpu.
E ajsu',
e ajb'ix,
e ajpu,
        ajtz'ib',
e nay pu ajk'ot,
e ajxit,
e ajpuwaq xe'uxik ri Jun B'atz',
                        Jun Chowen.
Are k'u ri Jun Junajpu,
        Wuqub' Junajpu xa sak',
                        xa chaaj chikib'ano juta q'ij.
Xa e kakab' chi kik'ulelaj kib',
        e kajib' chi konojel,
ta kekuch mayjik pa jom.

Chul k'u ri wok,
                ilol ke,
                usamajel Jun Raqan, chi'
                        Ch'ipi Kaqulja,
                        Raxa Kaqulja.

Are k'u ri wok mawi naj waral chuwach ulew,
                mawi naj chi Xib'alb'a chi re,
lib'aj chi' chopon chik chi kaj ruk' Jun Raqan.
xeyaluj waral chuwach ulew,
xkaminaq k'a k'ut kichuch ri Jun B'atz',
                                Jun Chowen.
Are k'ut ub'e'el Xib'alb'a xechaaj wi.
Ta xkita' k'ut Jun Kame,
                Wuqub' Kame, rajawal Xib'alb'a:
- Naki pa ri kab'an chuwach ulew?
Xa kenik'notik,
xa pu kejuminik.
Keb'e ta taqok waral taj,
        ke'ul chaaj wi,
        keqach'ak ta k'ut.

Juego de dados (Ximénez).

Cementerio y lugar para jugar pelota (Ximénez).

Detenerse, tardarse (Basseta).

Hacer ruido con los pies, como en el caso
del juego de pelota.

Gritar, 'hacer ruido con la boca', como en 
el juego de pelota.



Xa maja b'i qanimaxik kumal,
        maja b'i kinim,
ma pu ja b'i k'ixob' kuxik.
Xax kejik'ik uloq pa qawi.- Xecha' k'ut konojel Xib'alb'a.

Ta xkik'am kina'oj konojel.
Ri kib'i' Jun Kame,
                Wuqub' Kame, e nima'q q'atol tzij.
Are k'u ri ajawab' ronojel ya'ol upatan,
rajawarem puch jujun chi ajawab' rumal Jun Kame,
                                        Wuqub' Kame:
Are k'u ri Xik'iri Pat,
                Kuchuma Kik' ub'i' ajaw.
Are k'ut kipatan ri kik' chu yab'ij w.i.Vinac;inaq.
Are chi k'u ri Ajal Puj,
                Ajal Q'ana chik;
ki ajawab' are k'ut kajawarem ri chisipojik winaq,
chipe puj chi rij raqan,
chipe q'ana chi rij uwach; chuq'anal chucha'xik.
K'at k'ut rajawarem Ajal Puj
                        Ajal Q'ana wi.
Are chi k'u ri ajaw Ch'amya B'aq,
                        Ch'amya Jolom, rajch'ami Xib'alb'a;
xa b'aq kich'amiy.
Are k'ut kajch'amyal ri chib'aqir winaq
qitzij chi b'aq,
chi jolom chik;
ta chikamik siyaj b'aq xupam chik'amowik.
Are upatan ri Ch'amya B'aq
                Ch'amya Jolom kib'i'.
Are chi k'u ri ajaw Ajal Mes,
                        Ajal Toq'ob' kib'i';
are kipatan ri xa chik'ulwachij winaq
uwe tza mes,
we pe pu chi rij ja,
                chuwa ja chi k'ulwachij wi.
Xa chikitoq'o ta chib'e jupuloq chuwach ulew,
                ta chikarnik.
Are k'ut kajawarem Ajal Mes,
                        Ajal Toq'ob', ke'ucha'xik.
Are chi k'u ri Ajaw Xik,

El texto dice conoh por 
conohel.

Siyaj b'aq quiere decir 'espina,
esqueleto' y siyaj b'aqil la enfermedad (Basseta).



                Patan, kib'i';
are kajawarem ri winaq chikam pa b'e.
Xa rax kamik, chucha'xik.
Chipe kik' puchi'
ta chikamik chuxawaj kik'.
Xa jujun chi patan,
                kitelela' on:
xa chikiq'osij uqulel,
                uk'ux winaq ta chikam pa b'e.
Xa chikik'ulmaj apanoq we chib'inik,
                                chi k'ul.
Are k'ut kajawarem Xik,
                        Patan, ri'.

Are k'ut xkikuch kina'oj ri',
ta xetza'ixik
ta xekotob'ax puch Jun Junajpu,
                        Wuqub' Junajpu.
Are xkirayij Xib'alb'a ri ketz'ab'al Jun Junajpu,
                                        Wuqub' Junajpu:
ri kitz'um,
        kib'ate,
        kipachq'ab',
        kiyachwach,
                wachsot puch;
kikawub'al Jun Junajpu,
                Wuqub' Junajpu.

ARE CHI K'UT XCHIQAB'IJ CHIK KIB'E'IK CHI XIB'ALB'A

Xekanaj k'u kanoq ri Jun B'atz',
                        Jun Chowen,
uk' ajol Jun Junajpu.
Xkaminaqoq kichuch.
K'a chuwi chik kich'akatajik chik Jun B'atz',
                                        Jun Chowen kumal Junajpu,
                                                        Xb'alanke.
K'ate k'ut kipetik samajel rumal Jun Kame,
                                        Wuqub' Kame:

Equivale a 'oficio'. Viene de
telej 'cargar' y teleb'a es 
'cargar en hombros'.

'Fueron perseguidos/tentados...' Viene de
Tzaij 'perseguir, tentar' (Basseta, Ximénez, Coto).

Tambien quiere decir 'perseguir' (Basseta,
Ximénez). De aqui que en estas lineas, los verbos tzaij y 
kotob'aj conforman una copia sinonimica.

El texto dice tzuun por
tz'um. Literalmente 'cuero' pero se refiere al delantal o falda
protectiva de cuero que se usaba para el juego de la pelota.

Ximénez dice que es 'argolla para la garganta y 
un instrumento para jugar a la pelota...' De ahi que varios lo han traducido como "argolla" que
se usaba en el juego de la pelota. Tedlock (1996:254); sin embargoargumenta que era una especie
de baston o raqueta de juego atado a la cintura.

Protectores de los brazos y manos.

Penacho. Viene de yach 'corona' (Basseta).

Demonium Mascara protectora; aunque (Tedlock 1996:254),
argumenta que es una especie de turbante o banda que se enrolla en la cabeza.

Atavios u objetos de adorno. Viene de 
Kawuj 'ataviar, componer, adornar, arreglar' (Basseta, Ximénez);
y tambien "armarse" (Basseta). Kawuj y wiko
son sinonimos.

El texto dice qui bijc.



-Kixb'ekix rajpop achij,
je'itaqa' ri Jun Junajpu,
                Wuqub' Junajpu!
Kixcha' ta kixopon kuk':
kepetoq! kecha' ajawab' chi wech.
Waral taj ke'ulchaaja wi quk'
chi qak'astaj ta qawach kuk' ! I
qitzij kaqamayjaj k'i chi,
keje ta k'ut kepe wi! Kecha' ajawab'.
Chikik'am k'u uloq ri kichokonisan:
kib'ate,
kipachq'ab';
chipe nay puch ri kikik' ! Kecha' ajawab'.
                        Kixcha' ta kixoponoq.- Xe'ucha'xik ri samajel.

Are k'ut kisamajel ri tukur:
Ch'ab'i Tukur,
Juraqan Tukur,
Kak'ix Tukur,
Jolom Tukur, ke'ucha'xik usamajel Xib'alb'a.
Are ri Ch'ab'i Tukur keje ri ch'ab' xa kopkik;
Are k'u ri Juraqan Tukur xa jun raqan, k'o uxik';
are k'u ri Kak'ix Tukur q'aq' rij, k'o uxik';
are chi nay puch ri Jolom Tukur xa utukel ujolom,
                                        maja b'i raqan,
                                        xa uxik' k'olik.
E kajib' ri samajel rajpop,
achijab' keq'alem.

Ta xepe k'ut chila' chi Xib'alb'a,
lib'aj chi' xe'ulik e k'u taqal chuwi jom,
kechaaj k'ut Jun Junajpu,
                Wuqub' Junajpu pa jom,
ri Nim xob' Karchaj, chucha'xik.
E k'u tak'atoj ri tukur chuwi jom ta xkitzaq k'ut kitzij,
xawi xere ucholik utzij Jun Kame,
                        Wuqub' Kame;
                        Ajal Puj,
                        Ajal Q'ana,
                        Ch'amya B'aq,

Metafora que quiere decir "aparece de repente". Ximénez
dice que es como cuando una flor revienta.



                        Ch'amya Jolom,
                        Xikiripat,
                        Kuchumakik',
                        Ajal Mes,
                        Ajal Toq'ob',
                        Xik,
                        Patan, kib'i' konojel ajawab',
Xtzaq kitzij kumal tukur.
-Ma qitzij kacha' ajaw Jun Kame,
                        Wuqub' Kame?
-Qitzij b'a la.- Kecha'.
-Oj na!
K'u achb'ilay iwe!
Chik'am uloq ri ronojel ketz'ab'al! Kecha' ajawab'.
-Utz b'a la.
Kojiwoyob'ej na
jo' na qapixab'aj kan na qachuch.- Xecha' k'ut.

Xeb'e k'ut chi kochoch,
xecha' k'ut chi re kichuch:
-xkaminaqoq kiqajaw
Jo' na! ix,
        qachuch,
xa et kulik,
mixul usamajel Ajaw, k'amol qe,
Kepetoq! Kacha' k'ut,
kecha' taqol qe.
Xchikanaj k'u kan wa qakik' .- Xecha k'ut.
K'ate xb'ekixima' kanoq puwi ja.
Kojul na!
k'ate chiqachokonisaj chik!
Xa kixtzunanoq,
xa pu kixb'ixanoq,
        kixtz'ib'anoq,
        kixk'otonoq.
Chimeq'oj qochoch,
chimeq'oj puch uk'ux iwati't.-
Xe'uchax k'ut Jun B'atz',
                Jun Chowen ta xepixab'axik.
Q'usq'uj k'ut choq' kichuch, ri Xmukane.

Particula que segun Basseta, agrega a la frase
un significado diminutivo o despectivo, como en xa et winaq, 
'gentecillas'; xa et tzij, 'palabra de poca importancia' o charlataneria.
En el presente ejemDemoniumplo, xa et kulik significaria
'ahorita vino' lo que es opuesto a xa et na, 'despuesito'.

El texto dice cana por lo
que debe ser can.

El texto dice quz quz. De 
acuerdo con Coto, la expresion 3uz3uh qu'in o3 quiere decir 'llorar
mucho, con dolor grande la cause por que [lloro]'.



-Jo' na! Maja b'i kojkamik.
Mixb'isonik.- Xecha' ta xeb'ek Jun Junajpu 
                                Wuqub' Junajpu.

K'ATE PUCH TA XEB'EK JUN JUNAJPU,
                        WUQUB' JUNAJPU.

Xk'am kib'e kumal ri samajel.
Ta xeqaj k'ut pu b'e'al Xib'alb'a,
xuluxuj uchi kumuk.
xeqaj k'ut,
ta xe'el chi k'u apanoq chuchi' jal ja' siwanub'
                                        nu'siwan
                                        k'ulku siwan, ub'i' xe'ik'ow wi.
Xe'ik'ow chi k'ut chi upam jaljal ja' simaj,
mawi ajilan simaj;
xe'ik'ow wi mawi xetoq'otajik.
Ta xe'opon chi k'ut chi a',
                        chi kik' a',
xe'ik'ow chiri' mawi xkukaj.
Xe'opon chi ja',
utukel puj chi ja';
mawi xech'akatajik, xawi xe'ik'ow chik.

Ta xe'opon chi k'ut pa kajib' xalqat b'e,
k'a chiri' k'ut xech'akataj wi pu kajib' xalqat b'e:
jun kaqa b'e,
Jun k'ut q'eqa b'e,
                saqi b'e Jun,
Jun k'ut q'ana b'e;
kajib' b'e.
Are k'ut xch'aw ri q'eqa b'e:
-In kinik'amo,
in ub'e ajaw,- xch'aw ri b'e.
Chiri' k'ut xech'akataj wi,
are xkitaqej ri ub'e Xib'alb'a.
Ta xe'opon k'ut pa kipopob'al rajawal Xib'alb'a;
xecha'kataj chi k'ut chiri'.
Are nab'e kub'ulel ri xa poy,
                        xa ajam che' kawutalik kumal Xib'alb'a.

Grada o escalon. Kumukaj es
subir o bajar gradas (Ximénez).

Jal ja', 'agua, rio rapido, violento';
y jaljal ja', 'aguas que se juntan y se revuelven' (Basseta).

El texto dice xeeco.

Estacas de palo con punta aguda (Ximénez).
De simaj se deriva simajij para decir
'hacer punta' [de lapices, estacas] etc.

El texto dice a'.

Ukaj, 'beber' (Coto);
y es sinonimo de qumuj.

El texto dice puch por
lo que debe ser puh, conforme a la identificacion de ese rio 
en otra parte del texto.

El texto dice ri bepor lo 
que debe ser ri ub'e; o como lo transcribe don Adrian Chavez 
r u b'e, la forma contraida de ri ub'e.



Are k'ut nab'e xkiq'ijila:
-Q'ala, Jun Kame! Xecha' chi re ri poy.
-Q'ala, Wuqub' Kame! Xecha' chik chi re ri ajam che'.
Ma k'u xecha'kowik.
K'ate k'ut xejumujub' rajawal Xib'alb'a chi tze',
xa kejumin chik chi tze' konojel ajawab' rumal xech'akomajik.
Chi kik'ux xkich'ak ri Jun Junahpu,
                                Wuqub' Junajpu,
Xetze'n na,
k'ate k'ut xech'aw chik Jun Kame,
                        Wuqub' Kame:
-Utz b'a la, mixixulik!
chuweq chiqasaj uwach ib'ate,
                ipachq'ab'.- Xe'uchax k'ut.
-Kixku'loq chuwi qatem.- Xe'ucha'xik.
Utukel k'u k'atanalaj ab'aj kitem xya'ik,
xek'at chi k'ut chuwi tem,
qitzij wi xepisk'alij chik chuwi tem,
mawi xeyakamarik. 
Qitzij wi xewalejij,
xk'at kiku'libal.
K'ate k'ut xetze'n chik Xib'alb'a,
xepichicharik chi tze',
xwinaqirije'ik ukumatz tze' chi kik'ux,
chi kikik'ib',
chi kib'aq ib';
chi tze' konojel rajawal Xib'alb'a.
-Xa jix chi ja!
we chib'eya'oq ichaj,
                isik'
chi warab'al.- Xe'uchax k'ut.

K'ATE K'UT XE'OPONIK PA Q'EQUMA JA,

utukel q'equm upam chi ja.
Ta xkik'am k'ut kina'oj Xib'alb'a:
-Xa keqapusu chuweq,
xa lab'e jusu,
jusu kekamik rumal ri qetz'ab'al
                        ri qachajib'al.- Kecha' k'u ri Xib'alb'a chi kib'il kib'.

Forma antigua para saludar (por la manana)
y es equivalente a saqarik. Q'ala, viene de
q'alaj que quiere decir 'calridad, esta claro'.

Igual que juminik:
hacer ruido con la boca. En este caso se esta haciendo referencia a la risa 
estruendosa de los senores de Xib'alb'a.

El texto dice caza por lo
que debe ser cazah.

Yakamarik es 'cesar, aliviar' un dolor
o enfermedad (Basseta).

Viene de pichichik que se refiere a la 
descomposicion del estomago, 'estar blando de vientre' dice Basseta. Esto es por el ataque de
risa que tienen los senores de Xib'alb'a.

Aqui se usa chäj, 'ocote' para
diferenciarlo de chaj 'ceniza' y de chaaj
juego de pelota.



Are k'u ri kichaaj xa k'olok'ik cha,
Saqi toq' ub'i' ri chaaj,
uchaaj Xib'alb'a.
Xa juq'ul kichaaj,
xa jusuk' chiyojyox b'aq;
chik'ow wi ri kichaaj Xib'alb'a.
Xe'ok k'ut ri Jun Junajpu,
                Wuqub' Junajpu chi upam ri Q'equma Ja.
Ta xb'ekuya'oq kichäj;
xa jun kichäj tzijom chik,
xel ruk' Jun Kame,
                Wuqub' Kame;
ruk' jujun kisik' xawi tzijon chik,
xel kuk' ajawab',
ta xb'ekuya'oq kuk' ri Jun Junajpu,
                        Wuqub' Junajpu.
E ch'okochoj chi uloq pa q'equm,
ta xopon ri ya'ol kichäj
                ruk' kisik'.
kajuljut ri chäj xok apanoq:
ri kichäj e kitzija,
ri jujun kisik'
-Je chulkiya' chi saqirik.
Mawi chik'isik;
xawi xere uwach chulkimolob'a! kecha' ajawab' chi we.-
Xe'uchaxik.
Xech'akataj k'ut:
xkik'is ri chäj,
xkik'is k'u ri sik', xb'eya'o chi ke.

Tzatz k'u ri utijob'al Xib'alb'a,
k'ya molaj chi tijob'al:
are unab'e ri Q'equma Ja;
utukel q'equm upam.
Ukab' chi k'ut Xuxulim Ja, ub'i';
tzatz chi tew upam,
saq xuruxuj,
saq k'arakoj
chi xurulaj tew chok uloq chi upam.
Rox chi k'ut B'alam Ja ub'i;
utukel b'alam k'o chi upam.

Viene de Juq'u,
afilado o pulido (Basseta).

Juljut
(o julujuj, como se dijo anteriormente), quiere decir:
'resplandecer, brillar' (Ximénez, Basseta).



keq'ichowik,
keb'uchuwik chi matat,
kech'ikitit, ke'etzapim b'alam pa ja.
Sotz'i ja ub'i' ukaj utijob'al;
utukel sotz' upam chi ja.
ketzitzotik,
ketz'itilajik;
keropop pa ja,
e tzapim sotz',
maja b'i ke'el wi.

Ro'o chi k'ut Chayim Ja, ub'i';
utukel cha k'o chi upam,
saqleloj re chi cha,
chi tzininik,
chi yojojik chiri' pa ja.
Kinab'e utijob'al Xib'alb'a,
ma k'u xe'ok ri Jun Junajpu,
                Wuqub' Junajpu chi upam,
xa ub'ixik apanoq ub'i' tijob'al ja.

Ta xe'ok k'u apanoq Jun Junajpu,
                        Wuqub' Junajpu chuwach Jun Kame,
                                                Wuqub' Kame:
-Apa k'o wi ri nusik'?
a on k'o wi ri nuchäj xb'eya'oq chi wech xq'eq? Xuchax k'ut.
-Xqaq'iso, at ajaw.-
-Utz b'a la,
wakamik b'a la xk'is iq'ij,
kixkamik,
xkisachik,
xkiqaq'up puch.
Waral xchiwewaj wi iwach:
kixpusik.- Xcha' Jun Kame,
                        Wuqub' Kame.
Ta xepus k'ut,
xemuq k 'ut,
chi pusb'al chaaj, ub'i xemuq wi.
Xq'at ujolom ri Jun Junajpu,
xa unimal xmuqik ruk' ri uchaq'.
-Chi ya' ri ujolom xo'l che',

Apretar los dientes, rechinandolos (Ximénez).

El texto dice nabec por
nabe.



ri tikil pa b'e.- Xcha' k'ut Jun Kame,
                                Wuqub' Kame.
Ta xb'ekuya'oq ujolom xo'l che',
ta xwachin k'u ri che'.
Maja b'i uwach,
maja ch'oko ri ujolom ri Jun Junajpu chuxo'l che'.
Are k'u ri tzima kojcha' chi re wakamik
-ujolom Jun Junajpu- chucha'xik.

Ta xumayjaj k'ut Jun Kame,
                        Wuqub' Kame uwach ri che',
jumaj k'olok'aq uwach
ma k'u q'alaj k'o chi wi ri ujolom Jun Junajpu:
xa junam chik uwach ruk' uwach tzima.
Kurilo ronojel Xib'alb'a,
ta chulkikayij.
Nim uk'oje'ik ri che' xux chi kik'ux,
rumal jusu xub'anik,
ta xok ujolom Jun Junajpu chuxo'l.
Xecha' k'u ri Xib'alb'a chi kib'il kib':
-Ma k'o ma ch'upuwik ri uwach,
ma k'o nay puma ok apanoq chuxe' che'.-Xecha';
                                        xkiq'ataj kib',
                                        xkiq'il kib' Xib'alb'a Konojel.
Ma k'u q'alaj chi ri ujolom Jun Junajpu,
xa junamatal chik ruk' uwach che', ri tzima ub'i' xuxik.
Nim k'ut utzijoxik.

Xuta' jun q'apoj.
Wa k'ute xchiqab'ij roponik.

WA CHI K'UTE UTZIJOXIK JUN Q'APOJ,

ume'al jun ajaw, Kuchumakik' ub'i'.

Are k'ut ta xuta' jun q'apoj,
ume'al jun ajaw,
Kuchumakik' ub'i' uqajaw.
Xkik' k'ut ub'i' ri q'apoj.
Ta xuta k'ut utzijoxik ri uwach che',
ta chitzijox chik rumal uqajaw.

'asentar/colocar'.



Chumayij k'ut ta chitzijoxik
-Ma kina'ojwila ri che' kab'ixik?
qitzij kus uwach kacha'
                        kanuta'o.-Xcha' k'ut.

K'ate xb'ek xa utukel,
xopon k'ut chuxe' che' tikil,
chi pusb'al chaaj tikil wi.
-Jiya'! Naki pe uwach wa'e che'?
Maki pa kus chiwachin wa che'?
Ma kikam taj,
ma kisach taj,
la k'i ta xchinch'up junoq.-Xcha' k'u ri q'apoj.
Ta xch'aw k'ut ri b'aq k'o ula xo'l che':
-Naki pa karayij chi re ri xa b'aq
ri k'olok' oxinaq chu q'ab' taq che'? Xcha' ri ujolom Jun Junajpu
ta xch'awik chi re ri q'apoj.
-Ma karayij? Xucha'xik.
-Kanurayij! Xcha' k'ut ri q'apoj.
-Utz b'a la, chalikib'a uloq ri awikiq'ab,
Wila na.- Xcha' ri b'aq.
-We! Xcha' k'u q'apoj,
xulikib'a aq'anoq uwikiqab' chuwach b'aq.
K'ate k'ut chi pitz kab'an uchub' b'aq,
ta xpetik taqal k'ut puq'ab' q'apoj.
Ta xril k'ut upuq'ab',
jusuk' xunik'oj,
ma k'u ja b'i uchub' b'aq puq'ab'.
-Xa retal mixnuya' cha we ri nuchub',
                                nuk'axaj.
Are ri nujolom maja b'i kachokon chi wi,
xa b'aq,
maja b'i chi uch'aq',
Xawi k'eje ujolom we ki nim ajaw:
xa utyojil utz wi uwach.
are k'ut ta chikamik, chuxib'ij chi rij winaq rumal ub'aqil.
K'eje k'ut xa uk'ajol k'eje ri uchub',
                                uk'axaj,
                                uk'oje'ik we uk'ajol ajaw;
we puch uk'ajol na'ol,
                ajuchan.

El texto dice xapon

Interrogativo igual que Mana; aunque Basseta lo
traduce 'por ventura' y Ximénez como 'No, no en vano'. Para Ximénez, Maki pe
es 'Por ventura no?'.

Chaq', 'gordo/carne'. No se esta hablando 
de chak, 'trabajo'.



Xmachisach wi,
chib'ek
chitz'aqatajik,
mawi chupel
ma pu ma'ixel uwach ajaw,
                        achij na'ol,
                        ajuchan.
Xaxi chikanajik ume'al,
                uk'ajol.
Ta chuxoq!
K'eje mixnub'an chawe.
Kataq'an k'ut chila' chuwach ulew.
Mawi kakamik,
katok pa tzij.
Ta chuxoq!
Xcha' ri ujolom Jun Junajpu,
                Wuqub' Junajpu.
Xawi kina'oj ta xkib'ano,
are utzij Jun Raqan,
                Ch'ipi Kaqulja,
                Raxa Kaqulja chi kech.

K'eje k'u utzalijik chik q'apoj chi rochoch,
k'ya pixab' xb'ix chi rech.
Jusu k'u xwinaqir ral chi upam rumal ri xa chub'.
Are k'ut kiwinaqirik Junajpu,
                        Xb'alanke.
Ta xopon k'ut chi rochoch ri q'apoj,
xtz'aqat k'ut waqib' ik'.
Ta xnawachil rumal uqajaw,
ri Kuchumakik' ub'i' uqajaw.
K'ate puch unatajik q'apoj rumal uqajaw
ta xil ri ral k'o chik.
Ta xkikuch k'ut kina'oj konojel ajawab',
                                Jun Kame,
                                Wuqub' Kame ruk' ri Kuchumakik':
-Are ri nume'al k'o chiral, ix ajawab',
xa ujoxb'al.- Xcha' k'u ri Kuchumakik'.
Ta xoponik kuk' ajawab'.
-Utz b'a la,
chak'oto uchi' ri.

El texto dice vacaquib.

Viene de Joxo, 'formicar, violar'.



Ta ma kub'ij chi pus k'ut,
chi najt chib'epusu' wi.-
Utz b'a la, alaq ajawab'.- Xcha' k'ut.
k'ate k'ut xutz'onoj chi rech ume'al:
-Apa ajchoq'e ri awal, k'o chapam at nume'al? Xcha' k'ut.
-Maja b'i wal, lal nuqajaw;
maja b'i achij, weta'm uwach.- Xcha' k'ut.
-Utz b'a la, qitzij wi chi at joxol!
Che'k,
chipusu, ix ajpop achij.
Chik'ama' uloq ri uk'ux chi upam tzel.
Chikik'ololej ajawab' wakamik.- Xe'uchax k'ut ri tukur.
E kajib' ta xeb'ek:
kitik'em ri tzel ta xeb'ek,
kich'elem ri q'apoj,
kuka'm ri saqi tok'
        pusb'al re.
-Mawi chutzinik kinikamisaj ix samajel rumal mawi nujoxb'al.
Ri k'o chi nupam xaqi xwinaqirik,
xere xb'e numayjaj ri ujolom Jun Junajpu,
k'o chi pusb'al chaaj.
K'ek'e ta k'ut!
Mawi kipus, ix samajel! Xcha' ri q'apoj ta xch'awik.
-Naki pa xchiqakoj uk'exel ri' k'ux?
Mixb'ix uloq rumal aqajaw:
Chik'am uloq ri uk'ux
xchikitzololej ajawab',
xchikitzaqix taj,
xchikijunamwachij utz'aqik.
Chanim chik'ama' uloq pa tzel,
chik'olob'a qajoq uk'ux chi upam tzel.
Ma pa mixojuchax uloq!
Naki la k'ut xchiqaya' pa tzel?
Kaqaj ta nab'ek ma ta katkamik.- Xecha' k'u ri samajel.
- Utz b'a la!
mawi kech ri k'ux; ta chuxoq!
ruk' mawi waral iwochoch chuxik,
ma k'u xa chich'ij winaq chi kamik.
K'ate qitzij iwech ri qitzij joxol.
K'ate nay pu rech Jun Kame,
                        Wuqub' Kame;

Negarse a hacer algo. En este contexto
quiere decir: Detenganse/Abstenganse de hacerlo... Basseta y Coto registran los terminos
k'ek'el, k'ek'ej, k'ek'eb'a.

El texto dice ri igux, lit. 
'el vuestro corazon'l det. y 2da. pp cuando el sujeto es singular. Esto pareciera una 
alocucion respetuosa pero mas bien creo, como Edmonson (1971: 78), que es un error del copista.
En otras partes del texto, el demostrativo /ri'/ esta escrito rii.



xa kik',
xa jolomax rech.
Ta chuxoq: are chik'at chuwach
mawi are ri k'ux chik'at chuwach, ta chuxoq!
Chikojo ri uwach che'.- Cha' k'ut ri q'apoj.
Kaq k'ut uwa'l ri che' xelik,
xk'ul pa tzel;
k'ate puch xuwon rib',
k' olokik xuxik;
uk'exel uk'ux ta yitz' chi k'ut uwa'l kaq che'.
K'eje ri kik' uwa'l che' xelik uk'exel ukik'el.
Ta xuk'olo chila' ri kik' chi upam ri uwa'l kaq che';
k'eje k'u ri kik' rij xuxik
kaqlujluj chik k' olom chi pa tzel.
Ta xq'up k'ut ri che' rumal q'apoj.
Ch'u'j kaq che', chucha'xik.
Are k'u ri kik' xub'ina'j rumal kik' jolomax, chucha'xik.
-Chila' k'ut kixloq' ox wi,
chuwach ulew k'o iwech chuxik.- Xcha' k'ut chi ke ri tukur.
-Utz b'a la, at q'apoj!
xqab'e b'a
qawab'a aq'anoq.
Xa qab'in apanoq,
oj na qaya'ixtaj uwa uk'exewach ak'ux chi kiwach ajawab'.
Xecha' k'ut ri
samajel.
Ta xopon k'ut chi kiwach ajawab',
ketzelewachin konojel:
-Mawi xutzinik? Xcha' k'ut Jun Kame.
-Mixutzinik, ix ajawab'.
Wa na k'u uk'ux xe k'o pa tzel.- 
Utz b'a la, wila k'ut.- Xcha' k'u ri Jun Kame.
Ta xuchuyej k'u aq'anoq,
katurur rij chi komaj,
kaqlujluj rij chi kik'.
- Utz chi lu' uwach q'aq',
chiya' chuwi q'aq'.- Xcha' k'ut Jun Kame.
k'ate puch xkichaq'ij chuwi q'aq';
k'ok' k'ut xkina' Xib'alb'a.
Xe k'isyakataj uloq konojel,
xech'ike chuwi:

El texto tiene chicut
por lo que debe ser chicat como en la siguiente linea. Este 
error de copista es tambien anotado por Edmonson (1971:79).

El texto dice xcop
en lugar de xcup.

Esperaban ansiosos el regreso. La frase se 
compone de tzelej, 'regresar' y wachin-ik,
'ver'.

Atizar, avivar el fuego (Basseta, Chavez).



qitzij chi kus xkina'o ri usib'el kik'.

Are k'ut e ch'ikichoj wi kanoq, ta xeb'e ri tukur,
                                        e wab'ay rech q'apoj.
Xukiya' aq'anoq chi jul chuwi ulew.
Xtzalij chi k'u qajoq ri wab'anel.
K'eje k'ut xech'akataj wi rajawal Xib'alb'a ri'
rumal q'apoj xemoywachixik konojel.

ARE K'UTE K'O RI UCHUCH JUN B'ATZ',
                        JUN CHOWEN,

ta xul ri ixoq, Xkik' ub'i'.

Ta xul k'ut ri ixoq Xkik' ruk' ri uchuch Jun B'atz',
                                                Jun Chowen,
xk'o loq ral chi upam;
xa sqaqi'n chik mawi keyakeyik ri Junajpu,
                                        Xb'alanke kib'i'.
Ta xul k'u ri ixoq chi re ri ati't,
xcha' k'u ri ixoq chi re ri ati't:
-Mixinulik, lal chichu';
in alib' la,
in puch alk'wal la,
lal chichu'.- Xcha', ta xok uloq ruk' ri ati't.
-Apa katpe wi uloq?
K'o chi pa ri wal!
Ma pa xekamik chi Xib'alb'a?
E k'u ka'ib' kanoq ketal,
                kitzijel puch: Jun B'atz',
                                Jun Chowen kib'i'.
We awila katpe wi?
Katel ub'ik! Xuchax ri q'apoj rumal ati't.
-Xere la qitzij wi chi in alib' la,
xk'o na re in k'o wi.
Rech Jun Junajpu wa' uka'm,
e k'aslik!
Mawi e kaminaq ri Jun Junajpu,
                        Wuqub' Junajpu;
xa uk'utb'al rib' saq mixkib'ano, lal walib'.

El texto dice vcatbal.



K'eje k'ut iwila ta chi loq uwach ri uka'm.- Xucha'xik ri ati't.

Are k'ut keq'aq'al ri Jun B'atz',
                        Jun chowen.
Xa su,
xa b'ix kakib'ano,
xa tz'ib'anik
xa pu k'otonik kichakij chi juta q'ij.
Are k'ut kub'ul wi uk'ux ri ati't.
Xcha' chi k'ut ati't:
-Xmakawaj wi at ta walib'.
Xa ajoxb'al ri k'o chapam,
jat k'axtok!
Xekam wi wal, kab'ij.- Xcha' chi k'ut ri ati't.
-Qitzij ib'a re wa' kanub'ij:
Utz b'a la at walib' kanuta'o .
Jat b'a la I
jak'ama' qecha' wi,
chi qiwa'ej.
Ja jach'a jun chi nima k'at chipetik.
At na k'u walib' kanuta'o.- Xuchax k'ut ri q'apoj.
-Utz b'a la.- Xcha' k'ut.
K'ate puch ta xb'ek pa ab'ix.
K'o wi kab'ix ri Jun B'atz',
                        Jun Chowen;
jokam ub'e'l kumal,
xutaqej k'ut q'apoj,
xopon puch chiri' pa ab'ix.
Xa k'u ju wi ri ab'ix,
xma k'o chi wi uka wi
                rox wi,
xuwachela'm wi' uwach chi ju wi.
Ta xk'is k'ut uk'ux ri q'apoj:
-Kil la in makol,
        in k'asb'ol.
Apa xchink'am wi ri jun k'at echa' kab'ixik? Xcha' k'ut.
K'ate puch usik'ixik chajal echa' rumal:
-Ta tul wa uloq,
ta tul tak'aloq Xtoj,
                Xq'anil,
                Xkakaw,

El texto dice vhat.

El texto dice quila.


                Ix pu Tziya.
                At chajal re kecha' Jun B'atz',
                                        Jun Chowen.- Xcha' ri q'apoj.

Ta xuk'am k'ut ri tzamiy,
utzamiyal uwi' jal,
xub'oq aq'anoq,
mawi xujach' ri jal.
Chikaw k'ut ri jal echa' pa k'at,
xq'axinik ri nima k'at.
Ta xpe k'ut ri q'apoj,
xa k'u chikop xeqan ri k'at ta xpetik,
xb'ekiya' ukoq xukut ja,
k'eje ri reqan xoponik xril ri ati't.
K'ate puch ta xril ri ati't ri echa jun chi nima k'at.
-Apa mixpe wi ri echa awumal?
mixe'aqalab'a wi,
we mixk'is ak'am uloq ri qab'ix?
Chib'e na wila! Xcha' ri ati't.
Ta xb'e puch
xb'erila ri abix.
Xawi xere k'o wi ri ju wi ab'ix,
xawi k'u xere q'alaj uk'olib'al k'at chuxe'.
Anim chi k'ut xpe ri ati't,
xul chi k'ut chi rochoch,
xcha' chi k'ut chi re ri q'apoj:
-Xere wi retal ri.
Qitzij wi chi at walib'!
Chiwil china ab'anoj!
Ri e k'o ri wi e nawinaq chik.- Xuchax k'ut q'apoj.

ARE CHIK XCHIQATZIJOJ KALAXIK JUNAJPU,
                                SXB'ALANKE .

Are k'ut kalaxik wa'e xchiqab'ij:
ta xuriq uq'ij kalaxik,
ta xalan puch ri q'apoj, Xkik' ub'i'.
Ma k'u xuwachij ati't ta xe'alaxik;
lib'aj chi' xeyake'ik e ka'ib' chi kalaxik, Junajpu,
                                                Xb'alanke kib'i'.

Kaw viene de
kawuj, 'componer, arreglar, juntar'.

Viene de yakej,
'descansar despues de parto', 'acostarse, nacer la criatura' dicen Basseta y Ximénez.



Pa juyub' xeyake wi.
Ta xe'ok k'ut pa ja ma k'u kewarik.
-Je'atzaqa uloq,
qitzij chach kichi'.- Xcha' ri ati't.
K'ate k'ut ta xeya' pa sanik,
kus k'u kiwaram chiri'.
Xe'el chi k'u chiri', xeya' chik chuwi k'ix.
Are ta k'ut xkaj Jun B'atz',
                        Jun Chowen xekam ta chiri' pa sanik,
                                xekam ta pu chuwi k'ix.
Xkaj rumal kichakimal,
                kikaq'wachib'al puch kumal Jun B'atz',
                                        Jun Chowen.
Mawi xek'ulax pa ja kumal kichaq' nab'ek,
xa mawi keta'm,
xawi k'u pa juyub' xek'iy wi.

E k'u nima'q ajsu,
                ajb'ix ri Jun B'atz',
                        Jun Chowen.
Xenimaqir k'ut,
nima k'axk'ol,
        ra'il xe'ik'ow wi,
xek'axk'ob'isaxik.
E nima'q etamanel chik xe'uxik.
Xawi xere e ajsu,
                e ajb'ix,
                e pu ajtzib'ab',
                ajk'ot xe'uxik.
Ronojel chutzin kumal.
Xa xketa'm wi xe'alaxik,
xa xenawinaq;
e pu uk'exel kiqajaw,
ri xeb'e chi Xib'alb'a.
Kaminaq wi kiqajaw.
E k'u nima'q etamanel ri Jun B'atz',
                                Jun Chowen:
chi kik'ux ronojel nab'ek keta'm.
Ta xewinaqir ri kichaq'

Chach es hacer
callar a alguien, que no hable recio; y chach kichi' es
'(ellos) hacen mucha bulla' (Basseta).

Chakimal es 
'alboroto, tumulto, vocerio de muchachos' (Basseta).

Aqui probablemente debe ser
katz, 'sus hnos. mayores' y no kichaq',
'sus hnos. menores' porque se esta hablando de Jun B'atz' y
Jun Chowen, que son en efecto, los hermanos mayores. Sin embargo,
en el plano retorico se puede estar 'minorizando' a esos hermanos mayores.

Rail es sinonimo de
k'axk'ol y quiere decir 'tormento, dolor, pena, angustia, afliccion'
(Ximénez, Basseta). En otras partes, el texto se dice ra, unicamente.



ma k'u xel apanoq kinawikil rumal kikaqwachib'al.
Xa chi kij xqaj wi uyoq' kik'ux.
Mawi b'anoj xepoysaxik kumal ri Junajpu,
                                Xb'alanke.
Xa k'u wub'anik chikib'ano juta q'ij.
Mawi keloq'oxik rumal ri kati't,
                        Jun B'atz'
                        Jun Chowen.
Mawi chiya' kiwa
xb'aninaq wa'im;
xe pu wa'inaq ri Jun B'atz',
                        Jun Chowen ta kewulik.
Ma k'u keq'aq'arik,
        oyowarik,
xa chikikuyu.
Xere keta'm ri kik'oje'ik.
K'eje ri saq kakilo.
Kuk'a'm k'ut kitz'ikin ta ke'ulik juta q'ij,
chi kiti k'ut ri Jun B'atz',
                        Jun Chowen.
Maja b'i naki la chiya' chi kech kikab'ichal ri Junajpu,
                                                Xb'alanke.
Xa k'u su,
xa pu b'ix chikib'ano Jun B'atz',
                        Jun Chowen.
Ta xe'ul chi puch ri Junajpu,
                        Xb'alanke,
maja b'i chik kitz'ikin kuk'a'm,
xe'ok uloq.
Xq'aq'ar k'u ri ati't:
-Naki pa rumal maja b'i chi tz'ikin iwuk'a'm? Xe'uchax k'ut ri Junajpu,
                                                                Xb'alanke.
-Are wi, ix qati't,
xa mixetanatob' qatz'ikin chuwi che'.- Xcha' k'ut.
-Ma k'u ja b'i chaq'an chuwi che' chi kech, ix qati't!
Chiqaj ta pu ri qatz keb'e ta quk',
chib'eta kiqasaj uloq ri tz'ikin.- Xecha' k'ut.
-Utz b'a la, kojb'e iwuk' saqirik! Xecha' k'u ri katz,
ta xech'akowik

Tanatob' es 'atorarse', trabarse algo (Basseta).



xk'aminaq k'ut kina'oj kikab'ichal
chi rech kich'akik Jun B'atz',
                        Jun Chowen.
-Xa qatzolq'omij kik'oje'ik!
E upam qatzij.
Ta chuxoq rumal nima k'axk'ol mixkib'an chi qe.
Xojkam taj,
xojsach taj puch xkaj ri oj,
                        kichaq'.
K'eje ri ala xojpe wi uloq chi kik'ux.
K'eje k'ut keqach'ak wi,
xa retal chiqab'ano! Xecha' chi kib'il kib'.

TA XEB'E K'UT CHILA' CHUXE' CHE',
                                Q' ANTE' UB'I';

kachb'ilan k'u ri katz ta xeb'ek.
Xkitik'ib'a chi k'ut wub'anik.
Mawi ajilan chi tz'ikin chuwi che'
kech'ititik;
xemayjan k'ut ri katz ta xkil ri tz'ikin.
Are k'u ri tz'ikin maja b'i junoq xqaj uloq chuxe' che'.
-Ri qatz'ikin e mawi keqaj uloq.
Xa jixqasaj uloq! Xecha' k'ut chi re katz.
-Utz b'a la! Xecha' k'ut.

K'ate puch xe'aq'anik chuwi che'.
Xnimar k'ut ri che',
xsipoj upam.
K'ate k'ut xeraj qaj uloq;
ma k'u utz chik kiqajik uloq chuwi che' Jun B'atz',
                                        Jun Chowen.
Xecha' k'u uloq chuwi che':
-Jupa cha kojuchanik, ix qachaq'?
Toqob' qawach!
Are ri che' kaxib'in chik kaqilo, ix qachaq'.- Xecha' uloq chuwi
che'.
Xecha' k'u ri Junajpu,
                Xb'alanke:

Jupa cha, es ?Como?, ?De que manera? y 
chanik probablemente se derive de chanij que quiere decir, 
'[agarrarse] o guardar en el puno' (Basseta).



-Chikira' iwex,
chixima' xe ipam;
najtik utza'm,
chijureje' chi wij;
k'ate k'ut utz ib'inik.- Xe'uchax chik kumal kichaq'.
-We! Xecha' k'ut.
Ta xkijurub'a k'ut utza'm kito'k,
xa pu jusu kije' chi xuxik;
xa k'oy xkiwachib'ej chik.
K'ate k'ut xeb'e chuwi taq che' ch'uti juyub'
                                nima juyub',
xeb'ek pa taq k'ichelaj,
kewojon chik,
kisilaj chik chuq'ab' taq che'.
K'eje k'ut kich'akatajik Jun B'atz',
                                Jun Chowen kumal Junajpu,
                                                Xb'alanke;
Xa rumal kinawal ta xkib'ano.

Ta xe'opon k'ut chi kochoch;
xecha' k'ut xe'oponik ruk' kati't
                        ruk' pu kichuch:
-Ix qati't, naki la mixkik'ulwachij ri qatz,
xa rax kiwach, mixeb'ek
k'eje ri e chikop chik.- Xecha' k'ut.
-We naki la mixib'an chi ke iwatz,
mixiniq'alab'a'
mi pu xinich'ikib'a'.
Ma ta k'eje xib'an chi ke iwatz, ix wi.- Xcha' ri ati't chi kech Junajpu,
Xb'alanke.

Xecha' chi k'ut chi re kati't:
-Mixb'isonik, ix qati't,
xchiwil chik kiwach ri qatz,
xke'ulik.
Xere chi k'ut utijowik wa chi we, ix qati't:
laq'i mixtze'nik
qatija na kiq'ij.- Xecha' k'ut.
K'ate puch xkitik'ib'a su'anik,
Junajpu k'oy xkisu'aj.
K'ate puch xeb'ixanik,
                xesu'anik,



                xeq'ojomanik
ta uk'amik ri kisu',
                kiq'ojom.
Ta xkub'e puch ri kati't kuk'.
Ta xesu'anik.
        xesik'ix pa su',
        pa b'ix,
ta xub'ina'j ri Junajpu k'oy, ub'i' su'.
Ta xe'ok k'u uloq ri Jun B'atz',
                        Jun Chowen,
kexajowik ta xe'ulik.
K'ate puch ta xmuq'un ri ati't,
itzel kiwach xril ati't,
ta xtze'nik,
mawi xukuy utze' ati't.
Xa k'u jusu xeb'ek,
mawi xil chi kiwach.
Keyakatik xeb'e pa k'echelaj.
-Naki pa chib'ano, ix qati't?
Xa kajmul xchiqatijo,
xa oxmul chik xkeqasik'ij pa su',
                                pa b'ix;

kichikuyu itze'.
Qatija chi na! Xecha' chik Junajpu,
                                Xb'alanke.
K'ate xesu'an chik,
ta xe'ok chi uloq,
kexajow chik xe'ul chik
chi unik'ajal uwa ja.
Xawi kukus kakib'ano,
xawi kakitaqchi'j ri kati't chi tze'.
Lib'aj chi' xtze'n chi ri kati't,
qitzij tze'b'al kiwach ri k'oy chi xiririk xe kipam,
                                chi chilita je pu chuchi kik'ux.
Ta xe'ok uloq are k'ut k'i chu tze'j ati't.
K'ate xeb'e chik pa taq juyub'
-Naki pa chiqab'ano, ix qati't?
xere chi wa roxmul chik xchiqatijo.- Xcha' ri Junajpu,
                                                Xb'alanke.
Xesu'an chik,
xe'ul chik,

El texto dice eiacatic
por lo que debe ser queiacatic

Cosa rolliza, animal o persona barriguda.



kexajowik.
Xa k'u chukuyuka utze' ri kati't.
Xe'aqan k'u uloq chuq'atanaj tz'aq.
Kaq ruxruj uchi' taq kiwach,
mutzuma'q kichi',
chi k'imal kichi',
                kiwach,
makama chi kijoq'ik chi ke.
Ta xril chi k'ut ri ati't,
k'ate xpoq'olij chi utze' ri kati't.
Ma chi k'u xil chi kiwach rumal utze'b'al ati't.
-Xere wi k'u wa, ix qati't,
xkeqapixab'aj ub'ik, chu kajmul k'ut.-
Xesu'ax chik
ma k'u xe'ul chik chu kajmul,
jusu xeb'ek pa k'echelaj.
Xecha' k'ut chi re kati't:
-Mi k'u xqatijo, ix qati't,
mi nab'e xe'ulik,
mi pu xqatij chik kisik'ixik.
Mixb'ison k'ut:
oj k'olik,
oj iwiy.
Xa chiloq' oj ri qachuch,
                ix qati't.
Kenab'ax ri qatz.
Ta chuxoq!
Mixek'ob'ik,
mi pu xeb'inajik Jun B'atz',
                        Jun Chowen, ke'ucha'xik.- Xecha' ri Junajpu,
                                                        Xb'alanke.
Xesik'ix k'ut rumal ri ajsu',
                        ajb'ix,
                        ri ojer winaq.
Are puch chusik'ij ri ajtz'ib',
                        ajk'ot.
Ojer xechikopirik,
e k'oy xe'uxik rumal xa xkinimarisaj kib',
                        xkiyoq' ri kichaq';
k'eje wi kalab'il chi kik'ux.
K'eje k'ut kima'ixik ri,

Cubierto de pelos. Viene de
k'imaj, 'cubrir [una casa] con paja'.

Joq'ij es igual que
joq'oj que quiere decir 'escardar, limpiar'.

Iwiy es igual a
iwi' mam, 'sus nietos'.



ta xesachik ri Jun B'atz',
                Jun Chowen.
E chikop xe'uxik.
Are k'ut e ramaq'elal kochoch chik,
xawi xere e ajsu',
                e ajb'ix;
nim chik xkib'ano ta xek'oje'ik ruk' rati't,
                                ruk' pu kichuch.
Ta xkitik'ib'a chi k'ut kib'anoj,
                        kik'utb'al kib' chuwach kati't,
                                        chuwach pu kichuch.
Nab'e xkib'ano ri ab'ix:
-Xa kojab'ixik, ix qati't,
                ix pu qachuch.- Xecha'.
-Mixb'isonik, oj k'olik,
                oj iwiy,
                oj kik'exel qatz.- Xecha' k'u ri Junajpu,
                                                Xb'alanke.
Ta xkik'am k'ut kikaj,
                kimixkina kixokem;
xeb'ek ruk' jujun kiwub' xkitelej.
Xe'el chi kochoch,
ta xkipixab' k'u kati't chi re uya'ik kiwa:
-Chitik'oj na q'ij chib'eya' qawa, ix qati't.- Xecha'.
-Utz b'a la, ix wiy.- Xcha' k'ut ri kati't.
K'ate k'ut xe'opon chiri' ke'ab'ix wi.
Xak'i xkich'ik'ib'a ri mixkina pu ulew
xa k'u k'i chitajin ri mixkina pu ulew.
Ma k'u k'i chitajin ri mixkina chutukel.
are k'u ri ikaj
xawi chi k'i ch'ikib' a chutolok' che',
xawi chuq'ab' rib' che' chib'ek,
chilajajik chib'ek ronojel che',
                                k'a'm.
Kaq chakachoj chik chiq'atoj che' chub'an ri xa juna ikaj.
Are k'u ri mixkina tzatz chi q'upuj
mawi ajilan tum k'ixik kub' an ri xa jun chi mixkina,
mawi ajilan q'upuj xa ch'uti juyub',
                        nima juyub' kab 'ek.
Ta xkipixab'aj k'ut jun chikop,
                        Xmukur ub'i':

'Azadon de palo', de acuerdo
con Basseta.

Quiere decir 'llevar
azadon al hombro' (Ximénez).

Es igual que nik'aj q'ij.



xkit'uyub'a aq'anoq chuwi nima kuta'm,
xecha' k'ut Junajpu,
                Xb'alanke:
-Xa chawil ri qati't chipetik ya'ol qawa
jusu katoq'ik ta petoq,
k'ate k'ut chiqachap ri mixkina
                        ruk' ikaj.-
-Utz b'a la.- Xcha' k'u ri Xmukur.
Are k'ut xa wub'anik chikib'ano,
mana qitzij ab'ixik ta chikib'ano.
K'ate puch choq' ri Xmukur,
anim k'ut kepetik,
jun chichapo mixkina,
jun k'ut chichapow ri ikaj.
Chikipis la kiwi'
xaloq' chub'aqala ulew puq'ab' ri Jun,
xa k'eje chutz'iloj uwach.
K'eje ri qitzij ab'ixom.
Are k'u ri jun chik xaloq' chupuq'ij uweb'al che' pu jolom,
k'eje wi ri qitzij q'atoj che'nel.
Ta xil rumal kati't k'ate k'ut kewa'ik,
ma qitzij ab'ixik chikib'ano,
xaloq' chibeya'oq kiwa.

Ta xeb'e k'ut chi kochoch:
-Qitzij mixojkosik, ix qati't! Kecha' ke'oponik.
Xaloq' chikik'ikij,
        chikiyuq puch kaqan,
                        kiq'ab' chuwach kati't.
Ta xeb'e chi k'ut chuka q'ij,
xe'opon k'ut pa kab'ix:
k'isyakatajinaq chik ronojel che',
                                k'a'm,
uchapom chi rib' ronojel tum k'ixik, ta xe'oponik.
-Apachinaq kojmich'owik? Xecha' k'ut.
Are k'ut keb'anow ri ronojel ch'uti chikop,
nima chikop:
        koj,
        b'alam,
        kej,
        umul,

Mich'o, escardar,
desplumar. Tambien quiere decir 'enganar, burlar'. Asi se dice michb'al,
'engano'; mich'ol, 'burlador, enganador'. (Basseta)


        yak,
        utiw,
        aq,
        sis,
        ch'uti tz'ikin,
        nima tz'ikin, are xeb'anowik,
                        xa jun aq'ab' xkib'ano.

K'ate chi k'ut xkitik'ib'a chik ab'ixik.
Xawi xub'an chi rib' ulew
                ruk' q'atoj che'.
Ta xk'am chi k'u kina'oj chiri' pa q'atoj che',
                                pa q'upuj puch:
-Xa qawaraj ri qab'ix.
Ana wi china kab'ano ulo,
laki ta chi qariqo.- Xecha' k'ut,
                        ta xk'am kina'oj.
Xe'opon chi k'ut chi ja.
-Naki ri lo kojmich'owik, ix qati't?
Nima k'im chik,
nima k'echelaj chi puch ri qab'ix,
ta xojopon mi'er, ix qati't.- Xecha' k'ut chi re kati't,
                                                chi re puch kichuch.
-Xkojb'e k'ut,
xchiqawaraj rumal mawi utz kab'an chi qe.- Xecha'.
K'ate k'ut xeb'atz'onik,
k'ate k'ut kib'ik chik pa kiq'atoj che';
chiri' k'ut xematzeje wi
                e muqumuxinaq chik chiri'.
Ta xekuchu k'u kib' ronojel chikop,
xa jun xkisep wi kib' ronojel ch'uti chikop,
                                nima chikop.
Are puch tik'il uk'ux aq'ab' ta xepetik.
Xech'awije'ik konojel ta xepetik,
are kich'ab'al ri:
-Yaklin che',
yaklin k'a'm.- Xecha' ta xepetik,
Keneb'eb'ik xe che',
                xe k'a'm ta xeyopijik,
                        ta xek'utun k'u chi kiwach.

El texto dice pu.

B'atz', 'envolver la criatura,
hacer envoltorio, cobijar, y armarse para la guerra'; hilado (Ximénez).

Sep, 'juntar', sentarse en el suelo.



Are k'ut unab'e ri koj,
                        b'alam;
xraj k'u kichapo,
mawi xuya' rib'.
Ta xyopij chik kej,
                umul;
xa k'u chu je' xkichap wi,
xa k'u xq'upukub' kanajoq uje' kej pa kiq'ab'.
Ta xuk'am uje' kej
        ruk' uje' umul ri xtzq'ataq kije'.
Ma k'u xkiya' kib' ri yak,
                        utiw,
                        aq,
                        sis.
Xe'ik'owik konojel chikop chi kiwach ri Junajpu,
                                        Xb'alanke.
Chik'atat chi k'ut kik'ux rumal ri maja b'i xkichapo.
Xpe k'u ri jun chik,
uxamb'e chik,
katzotzotik ta xpetik;
k'ate k'ut xkiq'atej,
xkise k'ut pa qul ri ch'o.
k'ate puch xkichapo,
                xkiyotej puch chi rij uwi',
xraj kib'iyo;
xkiporoj uje' chuwi q'aq'.
Ta xuk'am ri uje' ch'o,
maja b'i rismal uje'.
Are nay pu ub'aq uwach,
ta xraj b'iyik kumal k'ajolab' ri Junajpu,
                                        Xb'alanke.
-Ma ta kinkamik iwumal!
Mawi are ipatan ri ab'ixik.
K'o iwe! Xcha' ri' ri ch'o.
-Apa k'o wi qe?
Chab'ij na k'ut.- Xecha' k'u ri k'ajolab' chi re ch'o.
-La kinitzoqopij ta na b'a la!
k'o nutzij chi nupam,
k'ate k'ut chinb'ij chi we,

El texto dice xzcatac;
viene de q'ato, 'cortar'. Chavez (p. 21) transcribe
sk'tajik; y Edmonson (p. 98) xzkatak.

Xamb'e quiere decir
'detras o ultimo'; de ahi se derivan xamb'eaj,
xamb'eajik, xamb'eal (Basseta).

Se es 'atrapar, coger' (Basseta).

B'io o b'iyo
quiere decir 'ahogar, estrangular'. Es sinonimo de jiq'ik.



chiya' ta na sqi'n wecha'.- Xcha' ri ch'o.
-K'ate chiqaya'o awecha',
chab'ij na.- Xucha'xik.
-Utz b'a la.
Are b'a ri rech iqajaw, ri Jun Junajpu,
                                Wuqub' Junajpu ib'i',
ri xekam chi Xib'alb'a,
k'o k'u kanoq ri ketzab'al,
xekel kanoq chuwi ja: ri kib'ate,
                                kipachq'ab',
                                kikik' puch.
Xa mawi kak'ut chi wach rumal iwati't,
rumal ri are xkam wi iqajaw.- 
-Ma qitzij aweta'm? Xecha' k'u ri k'ajolab' chi re ch'o.
Nim xkikot kik'ux ta xkita'o utzijel kik'.
Ta xub'ij ch'o,
ta xkiya' k'ut recha' cho;
are k'u ri recha' ri:
ixim,
sakil,
ik,
kinaq',
peq,
kakaw.
-Are k'ut awech ri!
we naki la k'u'n chi mes k'utajinaq,
awech k'ut.
Chak'uxu! Xuchax k'u ri ch' o kumal Junajpu,
                                        Xb'alanke.
-Utz b'a la, ix k'ajolab',
naki la k'u kinwuchaj,
we kiril ri iwati't? Xcha' k'ut.
-Mawi chitzaq ak'ux,
oj k'olik,
kojno'jinik,
k'o ruchaxik ri qati't.
Xa jusu kaqaya' aq'anok xikin ja.
Ta k'u joko apanoq
jusu katopon chiri' xekel wi;



chiri' k'ut kaqil wi pu tum ja,
xa pa qati' kaqil wi.- Xecha' k'ut chi re ch'o.
Ta xkipixab'aj jun aq'ab',
xk'am kina'oj ri Junajpu,
                        Xb'alanke.
K'i k'u tik'il q'ij xe'oponik.
Ma k'u q'alaj ri ch'o,
kuk'a'm ta xe'oponik.
Jun ri yakalik xok pa ja,
jun k'u xok xikin ja;
lib'aj chi' xuya' aq'anoq ri ch'o.

Ta xkitz'onoj k'ut kiwa chi re kati't:
-Xa chik'utu qati,
kaqarayij ri q'utum ik, ix qati't.- Xecha' k'ut.
K'ate k'ut xk'ut kiti,
jun laq uwa'l xtikib'ax chi kiwach.
Xawi kimich'b'al re kati't,
                        kichuch puch.
Xkitzajisaj k'u ja pa q'eb'al:
-Qitzij chaqij qachi',
chik'ama' quk'ya'.- Xecha' chi re kati't.
-We.- Xcha' k'ut,
ta xb'ek.
Are k'ut kewa kanoq.
Ma k'u qitzij ta kenumik,
xa kimoywachib'al xkib'ano.

Ta xkil k'ut ri ch'o chi upam q'utum ik,
k'olon uloq ri ch'o chi rij kika',
xekel wi puwi ja.
Ta xkilo pa q'utum ik,
ta xkitaq k'ut jun xan,
-ri chikop ri xan, k'eje ri us-,
xopon chi ja',
are k'u xuworo uwach q'ebal ati't.
Xa yakal ja' chel chuwach uq'eb'al;
chutijo xma chitz'apitaj wi uwach q'eb'al.
-Naki pa mixub'an ri qati't?
Oj jisab'aj chi ya',

El texto dice xvoro.



kojutzin rumal chaqij chi'.- Xecha' chik chi re kichuch,
                                ta xkitaq ub'ik.

K'ATE K'UT XUKAQ'AT ULA CH'O RI KIK'

xqaj ula pu tum ja ruk' b'ate,
                        pachq'ab',
                        tz'um.
Xkimajixtaj k'ut.
K'ate xb'ekewaj pa b'e,
                ub'e'l jom.
K'ate k'ut xeb'e chik ruk' kati't chi ya'.
Katajin k'u ri kati't,
                kichuch tz'api uwach q'eb'al jujun.
K'ate k'ut ta xe'oponik,
jujun chi k'u chi wub' ta xe'oponik chi ya'.
-Naki pa mixib'ano?
Xa mixkos qak'ux, xojpetik.- Xecha'.
-Chiwila' na uwach nuq'eb'al,
mawi katz'apitajik.- Xcha' kati't.
Lib'aj chi' k'ut xkitz'apij chik.
Junam k'ut xepe chik,
e nab'e chuwach kati't.
K'eje k'ut ukanajik kik' ri.
Kekikot chi k'ut xeb'ek e chaajel pa jom.
Najt k'u xechaajik kitukel,
xkimes ri jom kiqajaw.

Ta xkita k'u uloq rajawal Xib'alb'a:
-Apachina chiri' mixutik'ib'a chik etz'anem pa qawi,
Ma pa kek'ixib'ik keniknot uloq?
Ma pa xekam ri Jun Junajpu
                Wuqub' Junajpu
xraj kinimarisaj kib' chi qawach?
Je k'u itaqa chik.- Xecha' chik ri Jun Kame,
                                        Wuqub' Kame.
Konojel ajawab' xetaqo uloq,
xecha' k'ut chi re kisamajel:
-Kixcha', kixoponik:
Kepetoq. Kecha' ajawab'.

El texto dice vcanaic.



Waral taj kojchaaj wi kuk',
wuqub'ix kojetz'anik. Kecha' ajawab'.
                        Kixcha' kixoponik.- Xe'uchax k'ut ri samajel.

TA XEPE K'UT NIMA JOK
        K'U KIB'E RI K'AJOLAB' CHI KOCHOCH,

k'a toqol chi kochoch.
Xa k'u yakal ri samajel xopon ruk' kati't.
Are k'ut kechaajik,
ta xul kanoq samajel Xib'alb'a:
-Qitzij kepetik. Kecha' ri ajawab'.- Xecha' k'ut ri usamajel Xib'alb'a.
Ta xchoye k'u kanoq kiq'ij kumal ri usamajel Xib'alb'a:
-Wuqub'ix ketz'elawachixik.- Xuchax kanoq Xmukane.
-Utz b'a la, xkeb'etaqoq, ix samajel.- Xcha' ri ati't.
Xeb'e k'u ri samajel,
xetzalijik.
Ta xk'is k'ut uk'ux ri ati't:
-Naki xchiwuchaj kitaqik ri wiy?
Mawi qitzij ri Xib'alb'a xa k'eje rulik samajel ojer,
ta xeb'ekamoq ri kiqajaw? Xcha' ri kati't.
Kus choq' pa ja utukel.

K'ate k'ut xqaj ulo jun uk' chuk'ayaq;
k'ate k'u xuchap aq'anok,
ta xuya' k'ut puq'ab',
chimalmatib' k'u ri uk' xb'inik.
-At wiy: chawaj taj kanutaqo,
keb'e ta ataqa ri wiy pa jom.-Xuchax ri uk'.
Ta xb'ek taqonel,
-Mixul samajel ruk' iwati't,
kacha' katoponik.
Wuqub'ix k'ut ke'oponik,
kacha' usamajel Xib'alb'a,
kacha' iwati't.
Kacha.- Xuchax ri uk'.

Ta xb'ek, chi malmat k'ut xb'ek.
Kub'ul k'u ri k'ajol pa b'e,
                Tamasul ub'i', ri xpeq:
-Apa katb'e wi? Xcha k'u ri xpeq chi re uk'.



-K'o b'a nutzij chi nupam,
kinb'e kuk' k'ajolab'.- Xcha' ri uk' chi re Tamasul.
-Utz b'a la, ma b'a katanik, kawilo;- xuchax k'u uk' rumal xpeq.
-Ma chawaj kanub'iq'o?
Chawila nape kinanik wa,
xkojopon chanim.- 
-Utz b'a la'.- Xcha' ri uk' chi rech xpeq.
K'ate k'ut ta xriq'taxik rumal xpeq.
Chib'ek naj k'u ri xpeq.
Ta xb'ek chi mawi ka'anik.

K'ate k'ut ta xu k'ul chi k'ut jun nima kumatz,
                                Saqikas ub'i':
-Apa katb'e wi,
at Tamasul, k'ajol? Xuchax chik ri xpeq rumal Saqikas.
-In samajel,
k'o nutzij chi nupam.- Xcha' chi k'ut xpeq chi re kumatz.
-Ma b'a katanik, kawilo.
In ta on xkinopon chanim.- Xcha' k'u kumatz chi re xpeq.
-Katojoq.- Xucha'xik.
K'ate k'u xb'iq' chik ri xpeq rumal Saqikas.
Ta xuk'am ri recha' kumatz,
keb'iq'ow xpeq wakamik.
Chanim k'u ri kumatz, ta xb'ek.
Xk'ulutaj chi wi k'ut ri kumatz rumal wak,
                                nima tz'ikin.
Xb'iq' chi wi ri kumatz rumal wak,
k'ate pu xopon ri' chuwi jom.
Ta xuk'am recha' ri xik,
keti'ow kumatz pa taq juyub'.

Ta xopon puch ri wak,
xchakachob' chuwi utz'utz'il jom.
Kekikot k'u ri Junajpu,
                Xb'alanke, kechaajik.
Ta xopon k'ut ri wak,
ta xoq' k'u ri wak:
-Wak ko!
wak ko! Xcha' roq'ib'al Wak ko.
-Naki pa ri choq'ik?

El texto dice catanaic, pero 
unas lineas despues se repite la frase verbal y encontramos anik, 'correr',
no anaik. De anik se deriva anisaj,
'hacer correr'; anim 'carrera' y aninaq, 'corriendo/con prisa'.

El texto dice catoho, por lo que deberia
ser catohoc/kat-ojoq el imperativo 'Anda, vete', frase verbal que termina siendo
figurativa porque de hecho, Tamasul es "tragado" por Saqikas.

El texto dice chan por lo que deberia
ser chanim, como don Adrian Chavez lo transcribe.

Aqui el texto dice wak; aunque antes
decia wok.

Utz'utz'il jom, es probablemente la pared
circundante a un campo de juego de pelota (ver Tedlock 1986:270).



Pe ta qawub'.- Xecha'.
K'ate puch xkiwub'aj ri wak,
Ke k'u taqal ub'aq wub' chub'aq' uwach.
Chisetet k'ut xqaj uloq.
Qitzij wi k'ut xb'ekichapa',
k'ate xkitz'onoj:
-Jupa apetik? Xecha' chi re wak.
-K'o b'a nutzij chi nupam.
Chikunaj ta na ub'aq' nuwach nab'e,
k'ate k'ut xchinb'ij.- Xcha' ri wak.
-Utz b'a la!- Xecha' k'ut.
K'ate xkelesaj sqaqi'n rij kik',
                        ri chaaj,
xkikoj chi uwach ri wak.
Lotz kik' xub'ina'j kumal;
lib'aj chi' k'ut xkach'oj kumal,
utz chik umuq'ub'al ri wak xuxik.
-Chab'ij k'ut.- Xecha' chi re wak.
K'ate k'ut xuxawaj nima kumatz.
-Kach'awoq! Xecha' chik chi re kumatz.
-We! Xcha' chi k'ut,
        ta xuxawaj chi xpeq.
-Naki pa ataqikil?
Kattzijonoq! Xuchax chi k'u ri xpeq.
-K'o b'a nutzij chi nupam.- Xcha' chi k'u ri xpeq.
K'ate k'ut xutij xab'ik,
maja b'i xuxawaj,
xa k'eje chuk'axaj uchi'.
Chutijo,
xma k'o wi chuxawaj.
K'ate k'ut xraj ch'ayik kumal k'ajolab':
-At k'axtok'.- Xucha'xik,
Ta xyik' uwa rachaq chi aqan;
xqaj k'u ub'aqil uwa rachaq chi aqan.
Xutij chi k'ut,
xa k'eje chu chub' uchi'.
K'ate puch xkirech' uchi' ri xpeq.
Xrech' kumal k'ajolab',
xkitzukuj pu chi',
xa k'u nak'al ri uk' chuware xpeq;
xa pu chi' k'o wi,



mana xub'iq'o,
xa k'eje xa b'iq'.
K'eje k'ut xch'akataj wi ri xpeq.
Mawi q'alaj uwach recha' xkiya'o;
ruk' mawi chanik xa uchaq' kumatz xuxik.
-Katzijonoq! Xuchax chi k'ut ri uk'.
Ta xub'ij k'u utzij:
-Kacha' wi iwati't, ix k'ajolab':
Je ataq'a'!
Xul taqol ke,
kape chi Xib'alb'a,
usamajel Jun Kame,
                Wuqub' Kame:
Wuqub'ix ke'ulik waral,
kojchaaj wi.
Chipe ri ketz'ab'al: kik',
                        b'ate,
                        pachq'ab',
                        tz'um.
Are chik'astaj uwach waral!
Kecha' ajawab',
xul kitzij. Kacha' ri iwati't,
ta xinpetik.
Qitzij kacha' ri iwati't koq'ik,
                                kasik'inik iwati't,
xinpetik.-
-Ma qitzij? Xecha' k'ut k'ajolab' chi kik'ux,
ta xkita'o.
Jusu xepetik,
xe'opon k'ut ruk' kati't;
xa e pixab'ay chi re kati't xeb'ek.
-Jo' na, ix qati't,
xa oj pixab'ay iwe.
Wa'e k'ute retal qatzij:
xchiqakanaj jujun
xchiqatik chi re wa aj chunik'ajal qochoch
xchiqatik wi.
Are retal qakamik
we chichaqijik:

Aqui, como en tres lineas arriba,
el texto dice xi petic.

Este modismo, es similar a 
Kuje' na que se utiliza actualmente.



Mi pa xekamik?
kixcha' ta chichaqijik.
We k'ut ta chipe utux
e pa k'aslik?
kixcha' k'ut.
Ix qati't,
ix pu qachuch mixoq'ik.
K'o retal qatzij kakanajik iwuk'.- Xecha'.
Ta xeb'ek jun xutik Junajpu,
jun chi k'u xtikow Xb'alanke.
Xa pa ja xutik wi,
mana pa juyub' taj,
ma nay pu pa rax ulew taj;
xa pa chaqi'j ulew
chunik'ajal upa kochoch,
xkitik wi kanoq.

TA XEB'E K'UT,

jujun chi wub' chi ke,
xeqaj chi Xib'alb'a .
Lib'aj chi' xeqaj chuwa kumuk.
Xe'ik'ow chiwi k'ut chi upam jal ja' siwan,
xa chuxo'l tz'ikin xe'ik'ow wi;
are ri tz'ikin Molay kib'i'.
Xe'ik'ow chi k'ut pa puj ya'
                        pa kik' ya';
ch'akb'al ta ke chi kik'ux Xib'alb'a.
Mawi xkiyikow,
xa chi rij wub' xe'ik'ow wi.
Xe'el chi k'u apanoq pa kajib' xalq'at b'e;
xa xketa'm wi k'ut kib'e Xib'alb'a: q'eqa b'e,
                                        saqi b'e,
                                        kaqa b'e,
                                        raxa b'e.
Chiri' k'ut xkitaq wi jun chikop,
                        Xan ub'i'.
Are k'amol kita',
xkitaq ub'ik:
-Jujunal ke'ati'o,
nab'e chati' ri nab'e kub'ulel,

En algunas lineas, el texto
tiene pan en lugar de pam.

Viene de yikaj,
'inquietar, solicitar' (Ximénez).



chatzakonisaj qiti'ik konojel
xa wech wi k'ut chatzub'aj wi ukik'el winaq pa b'e.- Xucha'xik ri xan.
-Utz b'a la! Xcha' k'u ri xan.
Ta xok pa q'eqa b'e
taqal k'u chi rij ri poy,
                        ajam che';
nab'e ku'lel e kawtalik,
nab'e k'ut xkitiyo,
mawi xch'awik.
Xutiyo chi k'ut.
Ta xutiy chi ukab' ku'lel,
ma chi wi xch'awik.
Xutiy chi k'u rox,
k'a chi rox ku'lel k'o wi Jun Kame:
-Aki! Xcha' k'ut jun ta xtiyik.
-Naki?
Aji! Xcha' Jun Kame.
-Naki, Jun Kame?
-Naki la mixitiyowik?
-Xa aji!
-Naki chi la mixitiyowik? Xcha' chik ukaj ku'lel.
-Naki, Wuqub' Kame?
Naki la mixitiyowik? Xcha' chi ro' ku'lel.
-Aji!
Aji! Xcha' na.
-Xikiripat- Xcha' Wuqub' Kame chi re:
Naki la mixitiyowik? Xcha' chik.
Xtiyik uwaqaq ku'lel:
-Aji!.
-Naki, Kuchumakik'? Xcha' Xikiripat chi re.
-Naki la mixitiyowik? Xcha' chik.
Ta xtiy wuq ku'lel:
-Aji! Xcha' chik.
-Naki, Ajal Puj? Xcha' Kuchumakik' chi re.
-Naki la mixitiyowik? Xcha' chik.
Ta xtiy chik, uwajxaq ku'lel:
-Aji! Xcha' chik.
-Naki, Ajal Q'ana? Xcha' chi Ajal Puj chi re.
-Naki la mixitiyowik? Xcha' chik.
Ta xtiy chik, ub'elej ku'lel:
-Aji! Xcha'.

El texto dice chicu.

Aqui, como en otras lineas, el texto dice
cha' en lugar de xcha'.



-Naki, Ch'amya B'aq? Xcha' Ajal Q'ana chi re.
-Naki la mixitiyowik? Xcha' chik.
Ta xtiy chik, ulajuj kub'ulel:
-Aji!
-Naki, Ch'amya Jolom? Xcha' Ch'amya B'aq.
-Naki la mixitiyowik? Xcha' chik.
Ta xtiy chik, ujulaj ku'lel:
-Aji! Xcha' chik
-Naki, (Xik')? Xcha' chik Ch'amya Jolom chi re.
-Naki la mixitiyowik? Xcha' chik.
Ta xtiy chik, ukab'lajuj ku'lel:
-Aji! Xcha' chik.
-Naki, Patan? Xcha' chik chi re.
-Naki la mixitiyowik? Xcha' chik.
Ta xtiy chik, roxlajuj ku'lel:
-Aji!
-Naki, Kik' Re? Xcha' Patan chi rech.
-Naki la mixitiyowik? Xcha' chik.
Ta xtiy chik, ukajlajuj ku'lel:
-Aji!
-Naki la mixitiyowik? Xcha' chik,
-Kik' Rixk'aq? Xcha', Kik' Re, chi rech.
K'eje k'ut ub'ixik kib'i',
ri xkib'ij konojel chi kib'il kib'.
Xkik'ut uwach
xkib'ij kib'i'.
Jujun chi joloman ub'ixik kumal,
are chib'in ub'i' jun ri kub'ul chuxukut.
Maja b'i junoq xkisach ub'i';
k'is kib'ij kib'i' konojel.
Ta xetiy rumal rismal uwach uch'ek Junajpu
                        xumich' ub'ik.
Mana qitzij xan ri xetiyowik,
xb'e ta'o kib'i' konojel rumal Junajpu,
                                Xb'alanke.

K'ate k'ut ta xeb'ek,
                ta xe'opon puch chila'
                                e k'o wi Xib'alb'a:

El texto dice ujulaj
en lugar de ujulajuj.

Este nombre se omite en el texto, quiza por
error del transcriptor; pero mas adelante esta identificado. Por esa razon se agrega,
en parentesis.

El texto dice Kik' Xik'
en una aparente confusion con Kik' Re, a quien se le identifica
correctamente unas lineas mas adelante.



-Chiq'ijila' ajaw.- Xcha'.
-Ri kub'ulik! Xcha' jun taqchi'nel.
-Mawi are ajaw ri';
xapoy
ajam che' ri'.- Xecha',
                ta xe' oponik.
K'ate k'ut ta xeq'ala'inik:
-Q'ala tat Jun Kame,
Q'ala ta Wuqub' Kame,
Q'ala ta Xikiripat,
Q'ala ta Kuchurnakik',
Q'ala ta Ajal Puj,
Q'ala ta Ajal Q'ana,
Q'ala ta Ch'arnya B'aq,
Q'ala ta Ch'amya Jolom,
Q'ala ta Xik',
Q'ala ta Patan,
Q'ala ta Kik' Re,
Q'ala ta Kik' Rixk'aq.- Xecha',
                        ta xe'oponik.
Ronojel xk'is k'ut uwach,
xkib'ij ub'i' ronojel,
maja b'i jun xkisach ub'i'.
Are ta xajawax chi kech,
mata xkanaj ub'i' kumal.
-Kixku'uloq! Xe'uchax k'ut;
xerajoq chuwi tem,
ma k'u xkaj:
-Mawi are qatem ri'
xa chojim ab'aj ri tem! Xecha' Junajpu,
                                Xb'alanke.
Mawi xech'akatajik.
-Utz b'a la!
Xa b'a jix pa ja.- Xe'ucha'xik.

K'ATE K'UT TA XE'OK PA Q'EQUMA JA,

mawi xech'akatajik chiri'.
Are nab'e utijob'al Xib'alb'a

El texto dice ta por
tat. La expresion Q'ala tat, como ya se dijo 
anteriormente, equivale al saludo Sakarik tat, 'Buenos dias, senor'
(Ver Chavez, 1981:48).



ri xe'ok wi ke.
Chi k'u utikarik kich'akatajik ta chik
chi kik'ux Xib'alb'a.
Nab'e xe'ok pa Q'equm Ja.
K'ate k'ut ta xb'eya'oq kichäj,
katilowik
ta xoponik,
ruk' jujun kisik' rumal usamajel Jun Kame:
-Wa'e kichaje! Kacha' ajaw,
Chulkiya' chik ri chäj saqarik,
ruk' ri sik', chulkimolob'a. Kacha' ajaw.- Xcha' samajel,
ta xoponik.
-Utz b'a la! Xecha' k'ut.
Ma k'u xkitzij ri chäj,
xa kaqaj ukexwach xokik;
are uje' kak'ix.
K'eje ri chäj xkilo waranel.
Are chi k'u ri sik'
xa q'aq'a chikop xkikojo chuwi sik'.
Jun aq'ab' chi yokowik kumal.
-Mixeqach'ako! Xecha' waranel.
Ma k'u ja b'i xk'is ri chäj,
xawi xere uwach;
are k'u ri sik',
maja b'i naki la xkitzij chi re,
xawi xere uwach.
Xb'eya'oq kuk' ajawab':
-Naki pa ke'uxik?
Apa xepe wi?
Achinaq xek'ajolanik,
        xe'alanik?
Qitzij kaq'atat qak'ux rumal ma utz kakib'ano chi qe.
Jalan kiwach,
jalan nay pu kik'oje'ik! Xecha' chi kib'il kib'.
Ta xetaqon k'ut konojel ajawab':
-Oj ochaajoq, ix k'ajolab'.- Xe'ucha'xik.
Ta xetzonox k'ut rumal Jun Kame,
                        Wuqub' Kame:
-Apa kixixpe wi?
Chib'ij taj, ix k'ajolab'.- Xcha' k'ut Xib'alb'a chi ke.

Viene de yok,
'amenguar, alargar'. Yokyot, 'relampagear, resplandecer'; 
yokob'a, 'tardarse' (Basseta, Ximénez).



-A la b'a xojpe wi lo!
Mawi qeta'm.- Xa xecha',
                mawi xkib'ij.
-Utz b'a la,
xa qab'e k'u qachaaj, ix k'ajolab'.- Xecha' Xib'alb'a chi ke.
-Utz! Xecha'.
-Are b'a chiqakoj ri wa qakik'.- Xecha' Xib'alb'a.
-Ma taj! Are ta chikoj wa qe.- Xecha' k'ajolab'.
-Maja b'i. Are chiqakoj wa qe.- Xecha' chik Xib'alb'a.
-Utz b'a la.- Xecha' k'ajolab'.
-Je b'a la. Xa juch'il!- Xecha' Xib'alb'a.
-Ma b'a la. Xa jolom kojcha' chik.- Xecha' k'ajolab'.
-Ma ja b'i! Xecha' Xib'alb'a.
-Utz b'a la! Xcha' Junajpu.
Ta xtzaq k'u uloq rumal Xib'alb'a,
kik' utaqal chuwach ub'ate Junajpu.

K'ate puch ta xkil Xib'alb'a ri saqi toq',
                ta xel chi upam ri kik'
chitz'ininik
xb'e je chuwa taq ulew ri chaaj.
-Naki pa la? Xcha' ri Junajpu,
                        Xb'alanke.
-Xa kamik kiwaj chi qech!
Ma ta xojb'e'itaqa?.
Mata pu xb'e isamajel?.
Qitzij toq'ob' qawach.
Xa kojb'ek! Xecha' k'ajolab' chi ke.
Are ta k'u xajawax chi ke k'ajolab';
jusu ta xkam ri chiri',
chi cha, xech'akataj taj.
Mawi k'eje.
Xa Xib'alb'a xech'akataj chik kumal k'ajolab'.
-Ma b'a kixb'ek, ix k'ajolab'!
Kojchaaj na.
Xa are kaqakojo ri iwech.- Xuchax k'ut k'ajolab'.
-Utz b'a la! Xecha' k'ut.
Are k'u xok ri kikik',
ta xqaj k'u chaaj.

El texto dice re
en vez de are.

El texto dice chaa
Demonium por chaaj, que en este caso se refiere al 
campo del juego de la pelota.




K'ate k'ut ta xkichoy kich'akon:
-Naki pa chiqach'ako? Xecha' Xib'alb'a.
-Je na kik'ut.- Xa xecha' k'ajolab'.
-Xa qach'aka kajkaj tzel kotz'i'j.- Xecha' Xib'alb'a.
-Utz b'a la.
Naki pa chi kotz'ijal? Xecha' k'ajolab' chi ke Xib'alb'a.
-Ju tiq'ab' kaqa muchij,
ju tiq'ab' saqi muchit,
ju tiq'ab' q'ana muchit,
ju tiq'ab' k'a ri nima'q.- Xecha' Xib'alb'a.
-Utz b'a la! Xecha' k'ut k'ajolab'.
Ta xqaj k'ut kicha junam kichuq'ab',
tzatz pu kicha ri k'ajolab'.

Xa k'u k'i rutz kik'ux ta xkiya' kib' chi ch'akatajik ri k'ajolab'.
Kekikot k'ut ri Xib'alb'a ta xech'akatajik:
-Utz mixqab'ano,
nab'e mixeqach'ako.- Xecha' Xib'alb'a.
-Apa xchib'ekik'ama' wi ri kotz'i'j? Xecha' chi kik'ux.
-Qitzij ta aq'ab' chiya' ri qakotz'i'j,
qach'akom puch.- Xe'uchax puch k'ajolab' Junajpu,
                                                Xb'alanke rumal Xib' alb' a.
-Utz b'a la.
Aq'ab' chi k'ut kojchaajik.- Xecha' k'ut ta xepixab'an kib'.

K'ate chi k'ut ta xe'ok chi k'ajolab' pa Chayim Ja,
ukab' tijob'al Xib'alb'a.
Are ta k'ut xajawax chik;
xek'atak'ox taj rumal cha.
Chanim taj chi kik'ux,
xekam taj chi kik'ux.
Ma k'u xekamik.
Ta xecha' chi re cha,
ta xkipixab'aj:
-Are iwe ri ronojel utyojil chikop.- Xecha' chi re cha.
Ma k'u xesilab' chik,
xa jun kaj chi wi cha ronojel.
Are k'ut e k'o chi chiri' pa chayim ja chaq'ab'.
Ta xkisik'ij ronojel sanik:
-Chay sanik,

Much'ij y
much'it derivan de much'u que quiere
decir 'desmenuzar' de acuerdo con Basseta, o much', 
'amontonar' conforme a Ximénez.



ch'eken sanik: Kixpetoq
                Kixojoq iwonojel.
Oj ik'ama' ronojel uwach kotz'i'j,
kich'akon ajawab'.- Utz b'a la'.- Xecha' k'ut.
Ta xeb'e k'u ri sanik,
konojel e k'amol kotz'i'j utikom Jun Kame,
                                        Wuqub' Kame.
Mi'eroq k'ut chi kipixab'aj chajal kikotz'i'j ri Xib'alb'a:
-La k'i chiwila qakotz'i'j!
Miya' chi eleq'axik rumal ri mixeqach'ako ri k'ajolab'.
Ana wi xpe wi ri' lo qach'akon kumal?
Maja b'i chiwaraj jun aq'ab'.- 
-Utz b'a la! Xecha' k'ut.
Ma k'u xkina' ri chajal tiko'n;
xa loq chi kiraquj kichi'
chuq'ab' taq che',
tikon puch.
Keb'echakala chiri',
xawi xere chi kich'ab'ej ri kib'ix:
-Xpurpuweq!
Xpurpuweq! Cha' ri jun ta choq'ik.
-Pujuyu!
Pujuyu! Cha chik ta choq'ik ri pujuyu ub'i'.
E ka'ib' chi chajal tikon,
                utikon Jun Kame,
                        Wuqub' Kame.
Ma k'u kakina ri sanik eleq'ay kichajem:
Kab'olowik,
Katukuwik eray kotz'i'j.
Ri kab'eq'atowa uloq kotz'i'j chuwi che'
re kasik'ow kuk' chuxe' che' ri kotz'i'j.
Xa k'eje chi kiraquj kichi' ri chajalib',
mana re kakina'o,
kaqux kije',
kaqux kixik'.
Are kakirixik kotz'i'j,
kakaqaj uloq re,
kasik'owik re
kab'eq'atowa uloq.

El texto dice kixojo.


Lib'aj chi' k'ut xnoj kajib' tzel kotz'i'j,
tik'itoj chi k'ut ta xsaqirik.
K'ate k'ut ta xul samajel
                        taqonel:
-Kepetoq! Kacha' ajaw,
-Jusuk' chikik'am ula ri qach'akon.- Xe'uchax k'ut k'ajolab'.
-Utz b'a la! Xecha' k'ut.
Kitik'ela' on k'u ri kotz'i'j,
kajib' tzel ta xeb'ek,
ta xe'opon k'u chi kiwach ajaw.
Ajawab' kuk'a'm kotz'i'j,
kus uwach.

K'eje k'ut xech'akataj wi Xib'alb'a:
xa sanik xkitaq ri k'ajolab',
xa jun aq'ab'il xkichap sanik,
ta kiya' pa tzel.
K'eje k'ut xesaqk'aje ri konojel Xib'alb'a.
Saqb'u kiwach rumal ri kotz'i'j.
K'ate k'ut xkitaq ri chajal kotz'i'j:
-Naki pa rumal mixiya' qakotz'i'j chi eleq'axik?
Are qakotz'i'j wa'e qawilo.- Xe'uchax chajal.
-Ma b'a xqana'o, at ajaw.
Mi na re xquyu qaje'.- Xecha' k'ut.
K'ate puch xjix kichi',
kitojb'al kichajin chi eleq'axik.
K'eje k'ut kich'akatajik Jun Kame,
                                Wuqub' Kame, kumal Junajpu,
                                                Xb'alanke.
Uxe' ri b'anoj ri':
ta xkik'am ri kichi' jereb'aq.
Kichi' purpuweq: jereb'aq wakamik.

K'ate chi k'ut ta xqaj chaaj,
xawi xere junam kechaajik.
Xkelej chi k'u chaaj,
ta xepixab'an chi k'u kib':
-Saqarik chik.- Xecha' Xib'alb'a.
-Utz b'a la! Xecha' k'ajolab', ta xkelej.

El texto dice zacbu e quivach
donde la e, marcador plural esta de mas en virtud de que qui, /ki-/
marca la 3pp.



Xe'ok chi k'ut pa Tew Ja.
Mawi ajilan tew,
tzatz chi saqb'oqom chupan ja,
                        rochoch tew.
Jusu k'u xtzaj tew rumal kutzinaq,
                        mayb'al;
xsach ri tew kumal k'ajolab'.
Mawi xekamik,
xawi e k'aslik ta xsaqirik.
Are ta k'u xkaj Xib'alb'a chiri' ta xekam wi.
Mawi k'eje,
xawi k'u utz kiwach ta xsaqirik.
Xekel chi ula' taqol ke,
xeb'e chik e chajal.
-Naki pa la mawi mixekamik? Xcha' chi rajawal Xib'alb'a.
Xkimayjaj chik kib'anoj k'ajolab' Junajpu,
                                        Xb'alanke.

K'ate xe'ok chi k'ut pa B'alami Ja,
tzatz chi b'alam, B'alam Rochoch.
-Mawi kojitiyo!
K'o iwech chuxik.- Xe'uch'axik b'alam.
K'ate k'ut xkipuk'ij b'aq chi kiwach chikop.
K'ate k'ut kepaq'aq'ik chiri' chuwi b'aq.
-Mi k'u xe'utzinik!
Mixutij kik'ux.
K'ate wi ri' mixkiya' kib',
are kib'aqil ri kak'uxuxik.- Xecha' ri waranel.
Konojel ki' kik'ux chi re.
Ma k'u xekamik!
Xawi xere utz kiwach,
xe'el uloq pa B'alami Ja.
-Naki pa k'i chi' e winaqil?
Apa k'i xepe wi? Xecha' ri Xib'alb'a konojel.

K'ate chik xe'ok chi upam Q'aq',
jun ja chi q'aq',
xa utukel q'aq' upam.
Mawi xek'atik rumal,
xa b'olol,

El texto dice cutz ma
por lo que aparentemente debe ser cutzina, cuya forma completa
es kutzinaq, 'acabado por obra ellos' (Ver Edmonson, 
1971:120).

El texto dice maina
por lo que deberia ser maiba, cuya forma completa es 
mayb'al, 'prodigio' (ver tambien Edmonson, 1971:120).



xa tzimaj wi.
Xawi xere utz chi kiwach ta xsaqirik.
Are ta kajawaxik jusuk' ta kekamik chi upam ri ke'ik'ow wi.
Mawi k'eje,
xawi kasach kik'ux Xib'alb'a rumal.
Xekoj chik chi upam Sotz'in Ja.
Utukel sotz' chi upam chi ja,
jun ja chi kamasotz',
nima'q chikop.
K'eje ri cha kitza'm
                kikamisab' al;
jusu chutzinik chopon chi kiwach.
Xek'oje k'u chiri' chi upam,
xa pa wub' xewar wi.
Mawi xetiyik rumal ri e k'o pa ja.
Chiri' k'ut xkiya' wi kib'
jun wi rumal jun chi kamasotz',
chi kaj xpe wi.
Xawi uk'utb'al rib' ta xkib'ano
rumal k'o kakitz'onoj wi
kina'oj.
Jun aq'ab' k'u ri sotz' keb'ujujik:
-Kilitz'!
Kilitz'! Kecha'.
                Kecha' jun aq'ab'.
Xtane k'u ri sqaqi'n,
maja b'i chik kesilob'ik ri sotz';
chiri' k'u chakal wi ri jun
        tza'm wub'.
Xcha' k'u ri Xb'alanke:
-Junajpu:
k'a janik' pa usaqirik kawilo?
-K'a janik'an lab'a lo.
Wila na!- Xcha' k'ut.
K'i k'u are karaj mukum uloq chuchi' wub',
                karaj ril uloq usaqirik.

K'ate puch ta xqupix ujolom rumal kamasotz',
                qupul chi kanoq unimal ri Junajpu.
-Jucha'lik?
ma mixsaqirik? -Xcha' ri Xb'alanke.

?Como esta? Viene de 
jucha', aunque Ximénez tambien reporta
el termino juchelik, Como?, ?De que manera?



Maja b'i chik chisilob'ik ri Junajpu.
-Jupa cha'?
Ma xa on mixb'ek Junajpu?
Jupa cha' mixab'ano?-
Maja b'i chik chisilab'ik,
xa k'i chikosos chik.
K'ate k'ut xuk'ix b'ij Xb'alanke:
-Aqaroq!
Mixqaya' yan -.Xcha k'ut.
Chila' k'ut xb'ek'ola na wi ujolom chuwi jom,
xawi utzij Jun Kame,
                Wuqub' Kame.
Kekikot k'u ri Xib'alb'a konojel rumal ujolom Junajpu.
K'ate k'ut ta xutaq chikop ronojel,
sis,
aq.
Ronojel ch'uti chikop,
        nima chikop.
Chaq'ab',
xawi xare raqab'al ta xutz'onoj k'ut kecha':
-Naki taq pa iwecha' chi jujunal?
Are kixnutaq wi,
chik'am uloq ri iwecha'.- Xcha' k'ut Xb'alanke chi ke.
-Utz b'a la! Xecha' k'ut,
ta xeb'ek e k'amol rech.
Ta xe'ulje k'ut konojel:
k'o xa q'umar rech xb'e'uk'ama';
k'o xa tz'alik xb'e'uk'ama';
k'o xa ab'aj xb'e'uk'ama';
k'o xa ulew xb'e'uk'ama'.
Jalajoj kecha' ri (ch'uti) chikop,
                        nima chikop.
K'i pu k'u uxamb'e
kanajoq ri sis;
q'oq' xb'e'uk'ama',
        kub'ulkutij chutza'm kapetik.
Are k'ut xok jalwachib'al ujolom Junajpu.
Lib'aj chi' xk'otox ub'aq uwach.
Tzatz chi ajna'oj chi kaj xpe wi.
Are Uk'ux Kaj,
Juraqan xulk'o loq,

Yan, 'falta',
es tambien sinonimo de k'ix, 'verguenza' (Basseta). En 
esta frase, sin embargo, la expresion quiere decir ya nos dejamos [vencer].

Aqui hace falta el adjetivo entre
parentesis. Unas lineas arriba se dice, ch'uti chikop.



        xuluk'u loq chiri' pa Sotz'i Ja.
Ma k'u atan xutzinik uwach.
Utz chik xuxic;
xawi xare uch'uq jeb'el xwachinik,
xawi xare xch'awik.
Are k'ut ta chi raj saqirik,
chi kaqtarin uxe' kaj,
-Kaxaqi na chik, Ama! Xuchax ri wuch'.
-We! Xcha' ri mama' ta chi xaqinik.
K'ate ta chi q'equmar chik.
Kajmul xaqin ri mama'.
Kaxaqin wuch', kacha' winaq wakamik.
Xa k'u kaq rax utzinik,
ta xutik'ib'a uk'oje'ik.
-Ma utz? Chuchax k'ut Junajpu.
-Je, utz! Xcha' k'ut.
Xawi xare chu b'aqitila ujolom.
K'eje ri qitzij ujolom xuxik.
K'ate k'ut ta xkib'an kitzij,
                xepixab'an kib',
-Ma naki katchaajik?
xaqi cha yekuj awib',
xa in jun k'i kinb'anowik.- Xcha' Xb'alanke chi re.
K'ate k'ut ta xupixab'aj jun umul:
-Katk'oje ta chiri' chuwi' jom,
chi' wi katk'oje wi,
chi upam pix.- Xuchax umul rumal Xb'alanke.
-Chopon na kik' awuk',
k'ate katelik,
k'a in kinb'anowik.- Xuchax ri umul,
ta xpixab'axik ch'aq'ab'.
K'ate k'ut ta xsaqirik,
xawi xare utz kiwach kikab'ichal.
Xqaj chi k'u kichaaj,
k'olan chi k'u ujolom Junajpu chuwi' jom:
-Mixqach'akoyan,
mixib'ano.
Kiya'n,
mixiya'o! Xe'ucha'xik.
Xawi k'u xere chi sik'in Junajpu:
-Chak'aqa ri jolom chi kik'! Ke'ucha'xik.

Lit. 'su cobertura'; en 
este caso, 'su piel'.

En esta linea, el texto dice
nu por na; y xuchaux
por xuchax.

El texto dice vqohic.

El texto dice chachux,
en vez de chuchax.

yekuj y yekoj
quiere decir 'amagar, amenazar' (Basseta, Ximénez).

Aqui, como mas adelante, el texto dice
quibanouic; le falta la n a
quin-.

El texto dice cat qole
en lugar de cat qohe.

El texto dice pixc.



Ma k'u chi k'i kaq'axow chik.
Chiyekow qib'.
Are k'u xetzaqow kik' rajawal Xib'alb'a.
Xuk'ul k'ut Xb'alanke,
taqal k'u ri kik' chuwach b'ate
chi tanenik.
Ta xelik jusu k'u xik'ow kik' chuwi jom,
xa jun,
xa ka nab' wi taqal pa pix.
Ta xel k'u ri umul,
chi k'oxk'otik ta xb'ek;
Oqotal k'ut ta xb'e kumal ri Xib'alb'a.
Kejuminik,
kech'aninik xeb'e chi rij ri umul,
xek'isb'e konojel Xib'alb'a.

K'ate k'ut xkik'amixtaj ri ujolom Junajpu.
Xtikixtaj chik uq'oq' Xb'alanke,
are chi k'ut xb'ekik'ub'a' ri q'oq' chuwi jom.
Qitzij jolom chi k'u ujolom ri Junajpu.
Kekikot chi k'u kikab'ichal.
Are k'ut keb'etzukun na kik' ri Xib'alb'a;
k'ate k'ut xkik'amixtaj chi ri kik' pa pix.
Ta xesik'in chi k'ut:
-Kixpetoq!
Wa'e kik' qe,
mixqariqo! Xecha'.
Kik'olem chi k'ut.
Ta xe'ul Xib'alb'a.
-Naki pa ri mixqilo? Xecha' k'ut.
Ta xkitik'ib'a chi k'ut chaajik:
junam chaajik chi k'ut xkib'an chik kikab'ichal.
K'ate k'ut xk'aqataj ri q'oq' rumal Xb'alanke,
chi puk'ab'in ri q'oq',
xqaj pa jom.
Saqiram k'u ri usaqilal chi kiwach.
-Naki pa ri chib'e'ik'ama'?
Apa k'o wi ri k'amol re? Xcha' Xib'alb'a.
K'eje k'ut kich'akatajik rajawal Xib'alb'a, rumal Junajpu,
                                                        Xb'alanke.

El texto dice yecoub.

El texto dice tzucuna,
en vez de tzucunna.



Nima k'axkol xek'oje wi,
mawi are xekam wi ri ronojel xb'an chi ke.

ARE K'UT WA'E KINAB'AL,
                KIKAMIK JUNAJPU,
                        XB'ALANKE

Are wa kinab'al,
        kikamik xchiqab'ij chik.
Ta xepixab'aj k'ut,
xkib'ano ronojel k'axk'ol,
                        ra'il xb'an chi ke.
Mawi xekamik rumal utijob'al Xib'alb'a,
mawi xech'akatajik rumal ronojel tiyonel chikop k'o chi Xib'alb'a.

K'ate k'ut ta xkitaq chi ka'ib' nik'wachinel,
k'eje ri e ilol.
Are kib'i' wa: Xulu',
                Pakam.
E eta'manel.
-We kojtz'onoxik chi we kumal rajawal Xib'alb'a
                        rumal ri qakamik.
Kina'oj kakinuk' rumal ri mawi mixojkamik,
                                ma pu mixojch'akatajik,
                                mixqasach kitijob'al,
                                ma xa chikop chok chi qe.
Are k'u retal wa chi qak'ux:
chojim ab'aj kamisab'al qe kumal.
Mixekuchu kib' ronojel Xib'alb'a.
Ma k'u qitzij ta kojkamik.
Are k'u ina'oj wa' xchiqab'ij:
We kixultz'onob'exoq kumal chi rech qakamik,
ta kojk'atoq.
Naki xchikuchaj ix Xulu',
                ix Pakam.
We kecha' chi we?
-Ma utz lo chiqatix ta kib'aqil pa siwan?
We ma b'a utz?
-Xawi xere chik chik'astaj kiwach.- Kixcha'.

Aqui hay una x
de mas. El texto dice: tzonobex xoc.



-Web'a are utz xa chiqaxekeb'a chuwi che'? Ta kecha' chik chi we.
-Xax ma utz wi:
xawi xere chiwil chi kiwach!- Kixcha'.
Ta kecha' chi k'ut chi roxmul:
-Xa b'a re rutzil,
xa chiqatix kib'aqil pa raqan ja'? We k'ut kixuchax chik kumal:
-Are utz b'a la kekamik!
K'ate k'u utz chijok kib'aqil chuwach ab'aj;
k'eje ri chike'x k'ajim jal;
jujunal k'u chike'ik.
K'ate k'u chitix ub'ik chi raqan ja',
chi ri qaj k'wa',
chib' e ch'uti juyub',
        nima juyub'.- Kixcha' k'ut.
Ta chik'utunizaj ri qapixab',
mixqab'ij chi we.- Xecha' Junajpu,
                                Xb'alanke.
Ta xepixab'ik,
xketamaj kikamik.
Are kab'an ri nima chojim ab'aj,
k'eje ri chojib'al ki xkib'an Xib'alb'a,
nima'q xaq xkikojo.

K'ate k'ut xul samajel,
                achb'ilay ke;
usamajel Jun Kame,
                Wuqub' Kame:
-Kepetoq!
Kojb'e ta kuk' k'ajolab'.
Chib'etakila k'a kixqachojij.- Kacha' ajaw, ix k'ajolab'.
                                Xe'ucha'xik.
-Utz b'a la! Xecha' k'ut.
Anim xeb'ek,
xe'opon k'ut chuchi' choj.
Chiri' k'ut xerajch'ij wi chi etz'anem:
-Qach'opij wa'e ri qaki.
Kaj taq mul taj chi qaxik'aj,
chi qajujunal, ix k'ajolab'.- Xechax k'ut rumal Jun Kame.
-Mawi are kojimich' wi ri.
Ma pa qeta'm, qakamik, ix ajawab'?

En esta, como en otras lineas, 
el texto dice xhun ajpu.



Chiwila na! Xecha' k'ut.
Ta xkik'ulawachij kiwach,
xkirip kiq'ab' kikab'ichal,
e pu jupujuj ta xeb'ek pa choj.
Chiri' k'ut xekam wi kikab'ichal.
Kekikot chi k'ut ronojel Xib'alb'a,
taqal kiyuyub',
taqal kixulq'ab'.
-Mixeqachako!
Qitzij mawi atan xkiya' kib'! Xecha'.
K'ate k'ut kitaqik ri Xulu',
                        Pakam,
Xkanaj wi kitzij,
xawi xare xtz'onox ri xb'e wi kib'aqil.
Ta xeq'ijin Xib'alb'a,
xjok kib'aqil,
xb'etixoq chi raqan ja'.
Ma k'u xeb'e ta chi naj,
xa jusu xeqaj chuxe' ja',
e cha'om k'ajolab' xe'uxik.
xawi xere kiwach xuxik,
xek'utun chi k'ut.

Chi rob'ix k'ut xek'utun chik,
xe'il chi ya' rumal winaq,
e ka'ib' k'eje ri xa winaq kar xewachinik.
Ta xil kiwach kumal Xib'alb'a,
xetzukux k'ut chi taq ya'.
Xchuweqa' k'ut kek'utunoq e ka'ib' chi meb'a;
atziyaq kiwach,
atziyaq pu kij,
atziyaq k'ut kiq'u.
Mana chib'anan ta kiwach ta k'i xe'ilik rumal Xib'alb'a.
Jalan chi k'ut xkib'ano:

xa Xajoj Pujuy,
        Xajoj Kux,
xa Ib'oy xkixajo,
xa Xtzul,
xa Ch'itik xkixaj chik.

Yuyub', 'vocerio,
algarabia'; xulq'ab', 'silbidos/chiflidos'. Estos son sinonimos
de lulutik, ch'aninik, 
juminik (Basseta).

El texto dice hala.



K'ya mayjab'al xkib'an chik:
Xkiporoj ja,
k'eje ri qitzij chik'atik.
Lib'aj chi' k'ut chiwinaqir chik.
Tzatz chi Xib'alb'a chika'yik,
k'ate chikipus kib'
chikam jun chike;
chi pune na chi kaminaqil.
Nab'e chikikamisaj kib',
xawi xere lib'aj chi' k'astaj wi chi uwach.
Xa kika'y Xib'alb'a ta chi kib'ano.
Ronojel xkib'an chik
uxe'najik chik ch'akb'al kech Xib'alb'a kumal.

K'ate chi puch roponik chik
utzijel kixajoj chi xikin ajawab' Jun Kame,
                                        Wuqub' Kame.
Xcha' ta xkita'o:
-Naki ri e ka'ib' meb'a?
La qitzij wi chi kus?
Qitzij wi pu chi jeb'elik kixajowik.
Ronojel kakib'ano! Xcha' k'ut.
Kitzijoxik xoponik kuk' ajawab',
kus xkita'o.
Ta xb'ochi k'ut kisamajel,
taqol chi kepetoq.
-Chultakib'ana',
qaka'y.
Keqamayjaj taj
keqaka'yij ta puch! Kecha ajawab'. Kixcha' chi ke.- Xuchax ri
samajel.
Xe'opon k'ut kuk' ri xajol,
ta xcha'o k'ut kitzij ajawab' chi ke.
-Ma b'a chiqaj!
Rumal ri qitzij kojxob'ik.
Ma xa mawi kojk'ixb'ik kojok apanoq chi ajawal ja?
Rumal k'i itzel qawach.
Ma xa qi nima'q ub'aq qawach chi meb'a?
Ma xa on ril chi re xa oj xajol?
Naki ta chiqab'ij chi ke qachmeb'a?
K'o kan k'u rayij nay pu ri qaxajoj,

Viene de xe'naj,
'principiar'; xe'nab'al, 'principio' (Basseta, Ximénez).

Viene de cha', 
'decir'. Basseta lo traduce como 'hablar'.

El texto dice cam.


kakik'astaj kiwach quk'.
Ma k'eje la k'u xchiqab'an chi ke ri ajawab'.
K'eje k'u mawi kaqaj wi. Ix samajel.- Xecha' k'ut ri Junajpu,
                                                        Xb'alanke.
cXelejeb'ex na kiwach chuwi ra'il,
                        chuwi k'ax,
Kaq ra'il xeb'ek.
Mawi atan xqaj b'enam.
K'ya mul xech'ijik,
xa chimachka'ij samajel chi kiwach,
                k'amol ke.

Ta xeb'e k'ut ruk' ajaw.
Xe'opon puch kuk' ajawab'.
Kemochochik
chikixulela kiwach xe'oponik,
xkikemelaj kib',
chikiluq' kib',
chikipach kib'.
Chimayo kib' chi atz'yaq.
Qitzij wi, chi meb'a kiwachib'al xe'oponik.

Ta xtz'onox k'ut kijuyub'al,
                        kamaq' puch.
Xtz'onox nay puch kichuch,
                        kiqajaw:
-Apa kixpe wi? Xe'ucha'xik.
-Ma b'a qeta'on, at ajaw,
mawi xqeta'maj uwach qachuch,
                        qaqajaw.
K'a oj chutikoq ta xekamik.- Xa xecha'.
Mawi naki la xkib'ij.
-Utz b'a la,
chib'an ta b'a, qaka'y.
Naki chiwaj?
Iwajil chiqaya'o! Xe'ucha'xik.
-Ma b'a kaqaj!
Qitzij chi kaqaxib'ij qib'.- Xecha' chik chi re ajaw.
-Mixib'ij iwib'!
mixxob'ik!

El texto dice mach cay,
'Ir y venir a menudo'. La forma completa es machkaij, de la cual se
derivan machkaila, machkaiq' (Basseta).

Mochochik, quiere decir
entrar con humildad (Basseta).

Elaj ~ melaj es la 
raiz verbal de 'humillar' (Ximénez). Aqui se dice xkikemelaj kib' 
y unas paginas mas adelante, kelajik. De esa raiz se derivan
kemel, 'humilde'; y kemelal, 'humildad' (Basseta).

El texto dice chu mayoquih chi atziac;
lo cual, probablemente, es chimayo kib' chi atz'iaq, literalemente 
'se negaron [minimizaron] a si mismos envolviendose en harapos'. El termino Mayo 
estaria derivado de maij; y quih seria el reflexivo 
kib', como en las frases precedentes.


Kixxajowoq:
Are ta nab'e chixaj ri kixpusu' ta iwib'.
Chiporoj ta k'u ri wochoch.
Chib'ana' ronojel ri iweta'm.
Kojka'y taj kaqaj.
Are uma qak'ux kixb'etaqoq rumal, ix meb'a.
Chiqaya' iwajil! Xe'uchax k'ut.

Ta xkitikib'a k'ut kib'ix,
                        kixajoj.
Ta xul k'ut ronojel ri Xib'alb'a,
xepulik e kayel.
Ronojel k'ut xkixajo,
xkixaj Kux,
xkixaj Pujuy,
xkixaj Ib'oy.
Xcha' k'u ajaw chi ke:
-Chipusu' ri nutz'i'!
Chik'astaj chi uwach iwumal! Xe'ucha'xik.
-We! Xecha'.
Ta xkipus tz'i',
xk'astaj chi uwach.
Qitzij k'u chi kikot ri tz'i'
ta xk'astaj uwach,
chusaqb'isala' uje'
ta xk'astaj uwach.
Xcha' k'u ajaw chi ke:
-Chiporoj na b'a wochoch! Xe'uchax chik.
Ta xkiporoj k'ut rochoch ajaw;
e pulinaq ajawab' pa ja konojel,
Mawi xek'atik.
Lib'aj chi' chik xkutzinisaj,
mana jusu sachik ri rochoch Jun Kame.
Xkimayjaj k'ut konojel ajawab'.
Xawi k'u xere kexajowik.
Nim kekikotik.
Xe'uchax chi k'ut rumal ajaw:
-Chikamisaj na k'u jun winaq!
Chipusu', ma ta k'u chikamik! Xe'uchax k'ut.
-Utz b'a la! Xecha'.
Ta xkichap k'ut jun winaq,

Viene de saqb'isaj,
'meneo de la cola del perro' (Basseta, Ximénez).


k'ate xkipusu',
        xkipoq'oj k'u aq'anoq uk'ux ri jun winaq,
xkik'olob'a k'ut chi kiwach ajawab'.
Xkimayjaj chi k'ut Jun Kame,
                        Wuqub' Kame.
Lib'aj chi' k'ut xk'astaj chi uwach ri jun winaq kumal.
Nim chi kikot uk'ux ta xk'astaj uwach.
Xkimayjaj k'ut ajawab'.
-Chipusu' china k'u iwib'!
chiqil taj.
Qitzij kurayij qak'ux ri ixajoj! Xecha' chi k'u ajawab'.
-Utz b'a la, at ajaw! Xecha' k'ut.

K'ate puch xkipus kib':
are k'u xpus ri Xjunajpu rumal Xb'alanke.
Jujunal k'u xperepoxik raqan,
                        uq'ab';
xel ujolom,
xk'ole aponoq chi naj;
xk'otix uloq uk'ux,
xch'eqe chuwach tz'alik.
Keq'ab'ar k'u ri ronojel rajawal Xib'alb'a chi ka'y.
Xa k'u jun chi kaxajowilab'ik: ri Xb'alanke.
-Katwalijoq! Xcha' k'ut.
Lib'aj chi' k'ut xk'astaj uwach.
Nim kekikotik.
Xawi k'eje kekikot ajawab'.
Xawi are keb'anowik,
kakikot kik'ux Jun Kame,
                Wuqub' Kame.
K'eje ri are kexajowik,
kakina'o.

K'ATE PUCH URAYINIK,
                UMALINIK PU KIK'UX AJAWAB' CHI RE KIXAJOJ XJUNAJPU,
                                                        XB'ALANKE.

Ta xel k'u kitzij Jun Kame,
                        Wuqub' Kame:
-Chib'ana' chi qe!
Kojipusu'! Xecha' k'ut.

El texto dice xquimaiha;
pero lineas mas adelante se encuentra la misma frase verbal en su forma completa:
xquimaihah.

El texto dice xqazta;
pero lineas mas adelante se encuentra la misma frase verbal en su forma completa:
xqaztah.

El texto dice cavalihoc.

Viene de malij,
'desesperarse' (Ximénez).



-Junal taj kojipusu'! Xecha' k'ut Jun Kame,
                                        Wuqub' Kame chi ke ri Xjunajpu,
                                                        Xb'alanke.
-Utz b'a la; chi k'astaj iwach.
Ma pa ix k'o kam?
Oj pu kikotirisaj iwe.
Ix pu rajawal iwal,
                ik'ajol.- Xecha' k'ut chi ke ajawab'.
Are k'u nab'e xpus ri k'i ujolom ajaw:
                        Jun Kame ub'i'.
                        Rajawal Xib'alb'a.
Kaminaq chi k'ut Jun Kame,
ta xchap chik Wuqub' Kame.
Mawi xk'astaj chi kiwach.

K'ate pu kelik Xib'alb'a chi kaqan,
are xkil ri ajawab' xekamik.
E xaraxoj chub'ik
e pu xaraxoxinaq kikab'ichal.
Xa k'u k'ajisab'al kiwach xb'anik.
Jusuk' xukamib'ej ri jun ajaw,
mana xkik' as taj chi uwach.
Are k'u ri jun ajaw xelaj na,
                        xok na chi kiwach ri e xajol;
mawi xuk'ulu,
ma pu xuriqo:
-Toqob' nuwach! Xcha', ta xuna' rib'.
Xek'is k'u b'eq ronojel kal,
                        kik'ajol pa nima siwan.
Xa jun xkib'alij wi kib' pa nima xolob'achan.
chiri' k'ut e tub'ul wi;
ta xk'ulun k'ut mawi ajilan chi sanik,
tukulij ula' ke pa siwan.
K'eje ri xeb'eyo'x uloq,
ta xe'ul k'ut,
xkixulkiya' chi kib' konojel.
Xe'ulelajoq,
xe'ul pu okoq.
K'eje k'ut kich'akatajik rajawal Xib'alb'a;
xa mayjab'al,
xa pu kijalwachib'al kib' ta xkib'ano.

Sacrificados. De acuerdo con Basseta,
xaraxoj quiere decir 'cortar o abrir el pecho, sacar el corazon'.
Viene de xar, que conforme a Ximénez es 'abrir de piernas' (sic).

Llenar, rellenar. Es sinonimo de
nojik (Basseta, Ximénez).

Abismo, hoyo muy profundo (Ximenez).



K'ate puch ta xkib'ij kib'i',
                xkikob'isaj kib' chi kiwach konojel Xib'alb'a:
-Chita' qab'i:
xchiqab'ij!
Xchiqab'ij nay puch ub'i' qaqajaw chi we.
Oj wa':
oj Xjunajpu,
        Xb'alanke qab'i'!
Are k'u qaqajaw, ri xikamisaj, Jun Junajpu,
                                Wuqub' Junajpu, kib'i'!
Oj k'u pak'ol re wa'e kira'il,
                        kik'axk'ol ri qaqajaw!
K'eje k'ut mixqakuyu wi ronojel k'axk'ol,
mixib'an chi qe.
K'eje k'ut kixqasach wi iwonojel,
kixqamisaj,
maja b'i chik k'olotajel chi we.- Xe'uchax k'ut.

K'ate puch kelajik
koq'ik konojel Xib'alb'a:
-Toq'ob' qawach, ix Junajpu,
                        Xb'alanke!
Qitzij wi xojmakunik chi ke ri iqajaw kib'ij la,
k'ute e muqul chi pusb'al chaaj.- Xecha' k'ut.
-Utz b'a la!
Are b'a ri qatzij xchiqab'ij chi we.
Chita' iwonojel, ix Xib'alb'a:
rumal mana nim chi iq'ij,
iwalaxik chuxik,
ruk' nay puch mawi nim chi ikochib'al.
Xsqaqi'n chik chi kik' jolomax,
mawi ch'ajom kik' iwe!
Xa xot,
xa aq'am,
xa chuch chi re xjeraxik,
xa nay pu ral k'im,
                ral tolob' chi wechaj.
Ma k'u iwech ri ronojel saqil al,
                        saqil k'ajol.

Ollas viejas que ya no sirven (Basseta).



Xa no'j chitzaqo rib' chi wach,
are ri ajmak,
        ajlab'al,
        ajb'is,
        ajmoken,
chok na;
umak kixok wi!
Mana xa rax chapom ronojel winaq chib'ano!
Kixta'on puch chuwi ri kik' jolomax! Xe'uchax k'ut konojel Xib'alb'a.
K'eje k'ut tikarinaq kisachik
umayixik nay puch kisik'ixik.
Mawi nim kiq'ij ojer;
Qitzij mana kab'awil kib'i' ojer.
Xawi xib'al,
itzel kiwach.
E ajtza,
        ajtukur,
e taqchinel chi mak,
                chi lab'al.
E nay pu ajmuqulik k'ux,
e q'eqa il,
        saqil;
ajmox wach,
ajlatzab' ke'ucha'xik.
Chixe'on kiwach kek'ulutajik.
K'eje k'ut usachik kinimal,
                        q'aq'al.
Mawi nim chi kajawarem xuxik.
Are xeb'anow ri Xjunajpu,
                Xb'alanke.

ARE K'UT KOQ'IK,
                KASIK'IN RI KATI'T CHUWACH RI AJ,
                                        RI XKITIK KANOQ.

Xpe utux ri aj,
k'ate xchaqij chik.
Are k'ut ta xek'at pa choj,
ta xpe chi k'ut utux ri aj.
K'ate k'ut xk'aton ri kati't:

Guerra, enemistad. Es igual que
lab'al (Basseta).

Literalmente "los que son como
los tecolotes"; sin embargo es una figura que quiere decir 'traidores' 
(Ximenez, Basseta).

-on, 'pintarse' (Basseta).



xuk'at ri porn chuwach ri aj,
unatab'al kech ri'.
Are xkikot wi uk'ux kati't ri chu kamul xpe utux ri aj.
Ta xkab'awilax rumal kati't,
ta xub'inatisaj k'ut Nik'aj Ja,
                        Nik'aj B'ichoq';
                        K'asam Aj,
                        Ch'atam Ulew; ub'i' xuxik.
Are k'ut xub'ina'j wi Nik'aj Ja,
                        Nik'aj B'ichoq';
rumal xa chunik'ajal upa kokoch xkitij aj.
Are chi k'u xub'ina'j wi Ch'atam Ulew,
                                K'asam Aj;
chuwi ch'ata ulew kitik wi aj.
Are nay pu xub'ina'j wi K'asam Aj,
rumal xpe utux aj.
Ta xkoj ub'i rumal Xmukane;
xkitik kanoq Junajpu,
                Xb'alanke
Xa natab'al ke rumal kati't.

ARE K'U RI NAB'E KIQAJAW,

xojeroq kekamoq, ri Jun Junajpu,
                        Wuqub' Junajpu.
Xkil chi k'ut uwach ri kiqajaw chila',
                                chi Xib'alb'a;
xch'aw chik kiqajaw chi ke
ta xkich'ak Xib'alb'a.

Wa k'ute uwiqik chik kiqajaw kumal.
Are xkiwiq ri Wuqub' Junajpu:
chila' xb'ekiwiqa wi
chi pusb'al chaaj.
Xawi xere uwach xrajuxik.
Xtz'onox k'ut chi re ub'i ronojel;
uchi',
utza'm,
ub'aq uwach.
Xuriq nab'e ub'i'.

Conforme a Chavez,
b'ichoq' es 'solar'.



Xa k'u sqaqi'n chik xcha'taj wi.
Xere mawi xub'ij chi ub'i' ri ujunal puwi' uchi',
xere pu xcha'taj chi wi.
K'eje k'ut ta xkinimaj wi kanajoq uk'ux kiqajaw.
Xawi xkanaj chi pusb'a chaaj.
-Chiri' kixsik'ix wi.
Chuxikl Xecha' chi uk'ajol chi rech,
ta xk'ub'ax uk'ux.
-Nab'e chel iwe,
nab'e nay puch kixq'ijiloxik rumal saqil al,
                                        saqil k'ajol.
Mawi chisachik ib'i'.
Ta chuxoq! Xecha' chi rech kiqajaw,
ta xkik'ub'a' uk'ux.
-Xa ojpak'ol ikamik,
                isachik;
                k'axk'ol,
                ra'il xb'an chiwe!
K'eje k'ut kipixab'ik.

Ri xch'akatajinaqoq ronojel Xib'alb'a.
Ta xe'aq'an k'u loq waral,
e nik'aj saq.
Jusu k'u xe'aq'an chi kaj:
jun k'u q'ij,
jun nay pu ik' chi ke.
Ta xsaqirik upam kaj,
                uwach ulew.
Chi kaj xek'oje wi.

Are k'ut kachakanik ri omuch k'ajolab',
xekam rumal Sipakna.
Are k'ut kachb'il xuxik.
E uch'umilal kaj xe'uxik.





UKAJ

WA'E K'UT UTIKERIK TA XNA'OJIX WINAQ,
TA XTZUKUX PUCH RI CHOK UTYO'JIL WINAQ

Xecha' k'ut ri Alom,
                K'ajolom,
                e Tz'aqol,
                B'itol,
                Tepew,
                Q'ukumatz kib'i':
Mixyopijik usaqirik,
mixtz'aq utzinik,
mi pu xq'ale'ik tzuqul,
                k'ool;
                saqil al,
                saqil k'ajol.
Mixq'ale winaq,
uwinaqil uwach ulew! Xecha'.
Xmolomanik xulik,
xb'ekina'oj chi q'equmal,
                chi aq'ab'al.
Ta xkitzukuj,
xkipukuj puch,
xena'ojinik,
xeb'ison puch waral.
K'eje k'ut xel wi waral aponoq kina'oj
saqil,
q'alal xkiriqo,
        xkikana'isaj puch ri xok utyo'jil winaq.



Xa sqaqi'n chik mawi kawachin q'ij,
                                ik',
                                ch'umil pa kiwi e Tz'aqol,
                                                B'itol.
Pan Paxil,
Pan Kayala' ub'i',
xpe wi q'ana jal,
        saqi jal.
Are k'u kib'i' chikop wa'
k'amol recha':
                yak,
                utiw,
                k'el,
                joj.
E kajib' chi chikop xb'in utzijel q'ana jal,
                                        saqi jal, chi ke.
Chila' kepe wi Pan Paxil.
Xk'ut ub'e' el Paxil.
Are k'ut xkiriqo ri echa'.
Are k'ut xok utyo'jil winaq tz'aq,
                        winaq b'it.
Ja' k'ut ukik'el,
                ukik'el winaq xuxik.
Are xok kumal Alom,
                K'ajolom ri jal.
K'eje k'ut xekikot wi rumal ri uriqitajik utzilaj juyub',
nojinaq chi kus,
tzatz chi q'ana jal,
                saqi jal,
tzatz nay puch chi peq,
                chi kako.
Mawi ajilan tulul,
                k'awex,
                q'inom,
                tapa'l,
                ajache',
                kab'.
Nojinaq k'i laj echa' chi upam ri tinamit Pan Paxil,
                                                Pan Kayala', ub'i'.


K'o wi echa',
uwachinel ronojel ch'uti echa',
                        nima echa';
                        ch'uti tiko'n,
                        nima tiko'n.
Xk'ut ub'e'el kumal chikop.
Ta xke'x k'ut ri q'ana jal,
                        saqi jal,
b'elejeb' k'u uka'l xub'an Xmukane.
Echa' xokik,
ruk' ja' ropenal xwinaqir uq'ab'che'al,
                uq'anal winaq xuxik.
Ta xkib'an ri Alom,
                K'ajolom;
                Tepew,
                Q'ukumatz, ke'ucha'xik.
K'ate k'ut xkikoj pa tzij utz'aqik,
                                ub'itik qa nab'e chuch,
                                                qajaw.
Xa q'ana jal,
        saqi jal utyo'jil;
xa echa' raqan,
                uq'ab' winaq.
Ri e qa nab'e qajaw,
E kajib' chi winaq tz'aq,
Xa echa' okinaq kityo'jil.

WA'E KIB'I NAB'E WINAQ XETZ'AQIK,
                        XEB'ITIK:

are nab'e winaq ri B'alam Kitze',
ukab' chi k'ut B'alam Aq'ab',
rox chi k'ut Majukutaj,
ukaj k'ut Ik'i B'alam.
Are k'u kib'i' ri qa nab'e chuch,
                                qajaw.
Xa tz'aq,
xa b'it, ke'ucha'xik.
Maja b'i kichuch,
maja b'i kikajaw .
Xa utukel achij chiqab'ij.



Mana ixoq xe'alanik,
ma nay pu xek'ajolaxik rumal ri Ajtz'aq,
                                Ajb'it,
                                ri Alom,
                                K'ajolom.
Xa pus,
xa nawal kitz'aqik,
                kib'itik rumal ri Tz'aqol,
                                B'itol,
                                Alom,
                                K'ajolom,
                                Tepew,
                                Q'ukumatz.
Ta xewinaqwachin k'ut,
e winaq xe'uxik:
xech'awik,
xetzijon puch;
xemukunik,
xeta'on puch.
Xeb'inik,
xechapanik.
E utzilaj winaq,
e cha'om.
Achijil wach kiwachib'al.
K'o kuxlab' xuxik.
Xemukum nay puch,
jusuk' xopon kimukub'al.
xk'iskilo,
xk'isketamaj ronojel xe' kaj.
We kemukunik,
lib'aj chi' chikisolwachij,
                chisolmukuj puch upam kaj,
                                upam ulew.

Ma ju q'atajil na,
chikilixtaj ronojel;
ma keb'intana'on nab'e,
k'ate ta chikil ri uxe' kaj,
xawi chi re e k'o wi ta kemukunik.

El texto dice muhu.



Tzatz ketamab'al xuxik;
xik'ow kiwachib'al pa che',
                        pa ab'aj,
                        pa cho,
                        pa palo,
                        pa juyub',
                        pa taq'aj.
Qitzij wi chi e loq'olaj winaq ri B'alam Kitze',
                                        B'alam Aq'ab',
                                        Majukutaj,
                                        Ik'i B'alam!
Ta xetz'onox k'ut rumal ri Ajtz'aq,
                                Ajb'it:
-Jucha li kik'ojey kina'o?
Ma kixmukunik?
Ma kixta'onik?
Ma utz ich'ab'al
ruk' ib'inib'al?
Kixmukuna na k'ut,
chiwila' uxe' kaj;
ma q'alaj juyub',
taq'aj kiwilo?
Chitija' na k'ut! Xe'ucha'xik.

K'ate puch xk'iskil ronojel uxe' kaj.
K'ate k'ut kik'amowanik ri chi re Tz'aqol,
                                        B'itol:
-Qitzij wi chi kamul k'amo,
                oxmul k'amo!
Mixojwinaqirik,
mi pu xojchi'nik,
        xojwachinik!
Kojch'awik,
kojta'onik,
kojb'isonik,
kojsilab'ik.
Utz kaqana'o,
xqetamaj naj,
                naqaj,

El texto dice huchalic iqohei.



mi pu xqilo nim,
                ch'uti'n upa kaj,
                        upa ulew.
K'amo k'ut chi we,
mixojwinaqirik, oj tz'aq,
                oj b'it!
Mixojuxik, at qati't,
                at qamam! Xecha',
ta xkik'amowaj kitz'aqik,
                kib'itik.
Xk'isketamaj ronojel,
xkimukuj kaj tz'uq,
                kaj xukut,
                upam kaj,
                upam ulew.
Ma k'u utz xkita'o ri Ajtz'aq,
                        Ajb'it:
-Mawi utz ri mixkib'ij qatz'aq,
                        qab'it:
Mixqetamaj ronojel nim,
                        ch'uti'n. Kecha'.-

K'eje chi k'ut uk'amik chik kina'oj Alom,
                                        K'ajolom:
-Jucha chik chiqab'an chi ke?
Xa ta naqaj chopon wi kimukub'al.
Xa ta sqaqi'n uwach uwachulew chikilo?

Mawi utz ri kakib'ij.
Ma pa xa tz'aq,
        xa b'it, kib'i'?
Xa lab'e e Kab'awil ke'uxi chik!
We mawi kepoq'otajik,
        kek'iritajik,
ta chawaxoq,
ta saqiroq,
we mawi chik'iyarik.
Ta chuxoq!
Xa qayojo chi sqaqi'n chik,
k'o chi karaj.



Mawi utz kaqana'o,
xa pa xchijunamataj kib'anoj quk',
ri najt kopon wi ketamab'al,
kilon ronojel.- Xe'ucha'xikik rumal Uk'ux Kaj,
                                        Juraqan,
                                        Ch'ipi Kaqulja,
                                        Raxa Kaqulja,
                                        Tepew,
                                        Q'ukumatz,
                                        Alom,
                                        K'ajolom,
                                        Xpiyakok,
                                        Xmukane,
                                        Tz'aqol,
                                        B'itol; ke'ucha'xik.

Ta xkib'an k'ut uk'oje'ik chik kitz'aq,
                                kib'it.
Xa k'u xwab'ax ub'aq kiwach rumal ri Uk'ux Kaj.
Xmoyik k'eje ri xuxlab'ix uwach lemo,
xmoyomob'ik ub'aq kiwach.
Xa naqaj chik xemukun wi,
xere chi q'alaj ri e k'o wi.

K'eje k'ut usachik ketamab'al ruk'
        ronojel kina' ob' al e kajib' chi winaq.
Uxe' utikarib'al.
K'eje k'ut kitz'aqik,
                kib'itik nab'e qamam,
                                qaqajaw rumal Uk'ux Kaj,
                                        Uk'ux Ulew.
Ta xk'oje chi k'ut kik'ulel,
                        kixoqil puch xuxik.
Xawi kab'awil xna'ojin chik.
K'eje ri xa pa waram xkik'am wi.
Qitzij e jeb'el chi ixoq k'o ruk' B'alam Kitze',
                                        B'alam Aq'ab',
                                        Majukutaj,
                                        Ik'i B'alam.

Empanado. Viene de 
ab', 'aliente' ('resuello', dice Ximénez).

Companeras. La palabra se derive 
de k'ulenik, no de k'ulelanik.



K'o chi kixoqil ta k'i xek'astajik;
anim xkikot chik kik'ux rumal kik'ulel.
Are k'u kib'i kixoqil wa':
Kaja Paluna ub'i' rixoqil B'alam Kitze',
Chomi Ja ub'i' rixoqil B'alam Aq'ab',
Tz'ununi Ja ub'i' rixoqil Majukutaj,
Kaq'ixa Ja ub'i' rixoqil Ik'i B'alam.
Are k'ut ub'i' kixoqil,
ri e ixoq ajawab' xe'uxik.
E poq'ol winaq ch'uti amaq',
                nima amaq'.

ARE K'UT UXE' QECH,
RI OJ K'ECHE' WINAQ

Tzatz k'ut xuxik ri ajk'ixb',
                        ajkajb'.
Mana xa e kajib' chik xuxik,
Xere kajib' ri qachuch oj K'iche' winaq.
Jalajoj chi kib'i' chi kijujunal,
ta xpoq'otajik chila' chi Releb'al Q'ij,
k'i ub'i' xuxik ri winaq:
Tepew Oloman,
K'ojaj,
Q'enech Ajaw, chuchax chik ub'i' winaq,
chila' Releb'al Q'ij xpoq'otajik.
Reta'm k'ut utikarik chik rech Tamub',
                                rech Ilokab';
xa jun xpe wi chila' Releb'al Q'ij.
B'alam Kitze' umam,
                uqajaw b'elejeb' nim ja chi Qawiqib'.
B'alam Aq'ab' umam,
                uqajaw b'elejeb' nim ja chi Nimja'ib'ab'.
Majukutaj umam,
                uqajaw kajib' nim ja chi Ajaw K'iche'.
Ox chob' chinamit
chi uk'oje'ik,
Mawi sachel ub'i' umam,
                        uqajaw.

Probablemente debe ser
kaqa, 'rojo' y no kaja.

El texto dice e xoccahauab.

El texto dice qui chuch.



Are poq'ol,
kirol chila' Releb'al Q'ij.
Xawi xere xpe wi Tamub',
                        Ilokab' ruk' oxlajuj uq'a amaq'.
Oxlajuj Tekpan:
ruk' Rab'inaleb',
Q'aq'chikeleb',
Aj Tz'ikina Ja ruk' puch Saqajib',
                ruk' nay puch Lamakib',
Kumatz,
Tujal Ja,
Uch'ab'a Ja,
Aj Ch'umila Ja,
ruk' Aj Kib'a Ja,
Aj B'atena Ja,
Akul winaq,
B'alami Ja,
Kanchajeleb',
B'alam Kolob'.
Xere k'ut unimaqil amaq',
ri uq'a amaq', kojcha' chi rech.
Xa unimaqil ri mixqacholo.
K'i chik elenaq chi rij ri jutaq chob' chi tinamit,
mawi mixqatzib'aj kib'i'.
Xawi k'u chila' xpoqotaj wi uloq Releb'al Q'ij.
K'ya winaq xuxik,
chi q'equmal ta xk'iyarik.
Maja chalaxoq q'ij,
                saq,
ta xek'iyarik.
Xa jun xek'oje wi konojel,
e tzatz chi kik'oje'ik,
                kib'inowik chila' Releb'al Q'ij.
Are maja b'i chitzuqun,
                kik'oon;
xawi chi kaj chikipaq'ab'a' kiwach.
Mawi keta'm xeb'e wi
najt, xkib'ano.
Ta xk'oje pa k'i chiri'.
Q'eqa winaq,
Saqi winaq;

Don Adrian Chavez (p.68), traduce esta palabra
'magueyes' y fundamenta en ella su punto de vista para explicar la etimologia de la
palabra k'iche'.



k'i wachib'al winaq,
k'i uch'ab'al winaq;
ka'y uxikin k'oley uxe' kaj.
K'o k'ut juyub'al winaq,
mawi ilo uwach.
Maja b'i rochoch,
xa ch'uti juyub',
        nima juyub' keb'ek.
-K'eje ri e ch'u'j,- Xecha'.
-Ta xkiyajob'ej ri juyub'al winaq.- Xecha'.
Chila' xkil wi Releb'al Q'ij.
Xa k'u jun kich'ab'al konojel.
Maja chikisik'ijoq che'-ab'aj.
Are natal chi kech ri utzij Tz'aqol,
                                B'itol,
                                Uk'ux Kaj,
                                Uk'ux Ulew, xecha'.
Xere kik'uxla'n ri rewaxik usaqirik.
Xa tz'ononik chikib'ano
e ajloq' tzij,
e ajloq',
e ajnim,
e ajxob'.
Chikipaq'aba' kiwach chi kaj,
ta chikitz'onoj kime'al,
                kik'ajol:
-Aq'aroq, at Tz'aqol,
                at B'itol!
Kojawila',
kojata'!
Mojatzaqo,
mojapisk'alij!
At Kab'awil chi kaj,
                chi ulew.
Uk'ux Kaj,
Uk'ux Ulew.
Chaya' taj qetal,
                qatzijel chi b'e q'ij,
                        chi b'e saq.
Ta chawaxoq!
ta saqiroq!

Aqui probablemente debe ser
keka'y, 'miraban...'.

Descendencia. Los terminos
etal y tzijel forman una copia que 
identifica a las hijas, nietos etc. (Coto).



K'i ta raxal b'e,
        raxal jok kojaya' wi!
Li'anik saq
li'anik amaq' taj.
Utzilaj saq
utzilaj amaq' taj.
Utzilaj k'aslem,
        winaqirem ta puch kojaya' wi!
At Juraqan,
Ch'ipi Kaqulja,
Raxa Kaqulja,
Ch'ipi Nanawak,
Raxa Nanawak,
Wok,
Junajpu,
Tepew,
Q'ukumatz,
Alom,
K'ajolom,
Xpiyakok,
Xmukane,
Rati't q'ij,
Rati't saq.
Ta chawaxoq!
Ta saqiroq! Xecha'.
Ta xeq'ilonik,
        xesik'inik.
Xa selawachin usaqirik,
xawi chila' kemukun wi Releb'al Q'ij.
Kilawachin ri Ik'oq'ij,
                nima ch'umil,
                chalaxik q'ij;
                tzijol re upa kaj,
                        upa ulew;
                ub'i'nib'al winaq tz'aq,
                                winaq b'it.
Xecha' e B'alam Kitze',
                B'alam Aq'ab',
                Majukutaj,
                Ik'i B'alam:
-Qoyob'ej na usaqirik! Xecha'.



E nima'q etamanel,
e na'onel,
e ajk'ixb',
e ajnim. Ke'ucha'xik.
Maja b'i k'u jab'i'oq che'-ab'aj,
chichajin e qanab'e chuch,
                        qajaw.
E xa k'u xkos kik'ux chiri',
                        chi royob'exik q'ij.
E k'i chik ronojel amaq',
                ruk' yaqi winaq,
                ajk'ix,
                ajk'aj.
-Xa jo'!
Oj qatzukuj,
oj pu qila' we k'o chi chajin qetala.
Chi qarik ri kojtzijon ta chuwach!
Xaki k'eje oj k'olik,
maja b'i chajal qe! Xecha' k'ut e B'alam Kitze',
                                        B'alam Aq'ab',
                                        Majukutaj,
                                        Ik'i B'alam.
Xkita'o utzijel jun tinamit.
Xeb'e wi.

ARE K'UT UB'I' JUYUB' WA',

xeb'e wi B'alam Kitze',
                B'alam Aq'ab',
                Majukutaj,
                Ik'i B'alam
ruk' Tamub',
        Ilokab':
Tulan
Zuywa, 
Wuqub' Pek,
Wuqub' Siwan, ub'i' tinamit,
xe'opon wi,
e k'amol re kab'awil.

El texto dice ahcab.
Para el plural de estos nominales, ajk'ix y ajk'aj,
solo se agrega la consonante b- (y no -ib'),
de tal manera que en el texto se dice ajk'ixb' y ajk'ajb'.

El texto dice zui va.



Xe'opon k'ut chila' Tulan konojel;
mawi ajilan chi winaq xoponik,
tzatz k'ut chub'inik,
cholon k'ut relik uloq kikab'awil.
Nab'e ri B'alam Kitze',
                B'alam Aq'ab',
                Majukutaj,
                Ik'i B'alam.
Kekikotik.
-Are qatzukum wa'.
Mixqariqo! Xecha'.
Are k'ut nab'e xel ri Tojil, ub'i' kab'awil;
xekel ukoq riqaxik rumal B'alam Kitze'.
Xel chi k'u uloq Awilix, ub'i' kab' awil;
xruk'a'j B'alam Aq'ab'.
Jakawitz chik
ub'i' kab'awil xuk'amo Majukutaj.
Nik'aqaj Taq'aj,
ub'i' kab'awil xuk'amo Ik'i B'alam.
Xere k'ut rach K'eche' winaq ri xuk'am chi k'ut re Tamub'.
Xawi xere Tojil chi Tamub'
k'o ub'i' xk'amowik,
umam,
uqajaw Tamub' ajawab'.
Qeta'm k'ut wakamik.
Rox chi k'ut Ilokab',
xawi Tojil ub'i' kab'awil,
xuk'amo kimam,
        kiqajaw ajawab'.
Xawi qeta'm wakamik.
K'eje k'ut ub'i'nam wi oxib' chi K'iche'.
Xma xutzoqopij wi rib' rumal xa junam ub'i' kab'awil:
Tojil K'iche',
Tojil chi Tamub',
        chi Ilokab'.
Xa jun ub'i' ukab'awil qe.
K'u mawi xujach wi rib' roxichal K'eche'.
Oxib' ri qitzij nima'q kik'oje'ik:
Tojil,
Awilix,
Jakawitz.



Ta xok chi k'ut ronojel amaq':
Rab'inaleb',
Q'aq'cheqeleb',
Aj Tz'ikina Ja
ruk' Yaki winaq ub'i' wakamik.
Chiri' k'ut xjalq'atij uch'ab'al ri amaq',
jalajoj kich'ab'al xuxik.
Mawi qalaj chik xkita'o chi kib'il kib'.

Ta xepetik chi Tulan.
Chiri' k'ut xkipaxij wi kib'
k'o xb'e chila' Releb'al Q'ij,
tzatz k'u ri xpe waral.
Xa k'u jumaj tzu'm kiq'u;
maja b'i wi utzilaj taq k'ul taj kikojom,
xa utz'umal chikop kikawub'al.
E meb'a,
maja b'i kech;
xa e nawal winaq chi kik' oje'ik.

Ta xepe chila' Tulan
                Suywa,
                Wuqub' Pek,
                Wuqub' Siwan, cha' chi upam ojer tzij.
Tzatz chub'inik xopon chi Tulan.
Ma k'u ja b'i q'aq',
xaqi e k'o ri Tojil,
are k'u ri ukab'awil amaq'.
Nab'e xwinaqir uq'aq'.
Mawi q'alaj uwinaqirik,
kanik'ow chik kiq'aq',
ta xkil ri B'alam Kitze',
                B'alam Aq'ab'.
-Aqaroq!
maja b'i qaq'aq' mixuxik!
Xkojkam rumal tew! Xecha' k'ut.
Ta xch'aw k'ut ri Tojil:
-Mixb'isonik,
k'o iwech.
Chisach ri q'aq' kib'ij.- Xcha' k'ut Tojil chi ke.
-Ma qitzij at kab'awil,




                at qatzukuj,
                at pu qak'oon,
                at qakab'awil? Xecha' chi re,
ta xkik'amowaj ri'.
Xub'ij Tojil:
-Utz b'a la!
Qitzij in ikab'awil.
Ta chuxoq!
In iwajawal.
Ta chuxoq! Xe'ucha'xik ri ajk'ixb',
                                ajk'ajb' rumal Tojil.
Are k'ut kiq'aq'al wi amaq',
kekikotik rumal kiq'aq'.
K'ate puch ta xtikarik nima jab',
are katilow uq'aq' amaq'.
Tzatz k'ut chi saqb'och xqajik pa kiwi' ronojel amaq'.
Ta xchup k'ut kiq'aq' rumal saqb'och;
maja b'i chik kiq'aq' xuxik.
Ta xkitz'onoj chi k'ut kiq'aq' ri B'alam Kitze',
                                        B'alam Aq'ab':
-At Tojil,
qitzij kojutzinik rumal tew! Xecha' k'ut chi re Tojil.
-Utz, mixb'isonik! Xcha' Tojil.
K'ate ta xrelesaj q'aq',
xub'aq uloq chi upam uxajab'.

K'ate k'ut xekikot ri B'alam Kitze',
                        B'alam Aq'ab',
                        Majukutaj,
                        Ik'i B'alam.
K'ate k'ut xemiq'ik.

Are k'ut chupinaq chik uq'aq' amaq',
ke'utzin chik rumal tew;
k'ate pu kipetik chik,
e tz'onoy kiq'aq' kuk' ri B'alam Kitze',
                                B'alam Aq'ab',
                                Majukutaj,
                                Ik'i B'alam.
Ma k'u kakich'ij chik rumal tew,
                                saqb'och;

El texto dice catilo.



xa kelexlot chik,
        kesiksot chi puch,
maja b'i e k'as chi wi;
kakoykot chik kaqan,
                kiq'ab'.
Mawi kechapon chik,
ta xe'ulik:
-Ma k'i kojk'ixna iwuk'.
Chiqatz'onoj ta ukoq sqaqi'n iq'aq'? Xecha' ta xe'ulik.
Ma k'u ja b'i xek'ulaxik.
Ta xk'oqon k'u kik'ux ri amaq'.
Jalan chik kich'ab'al ri B'alam Kitze'
                                B'alam Aq'ab',
                                Majukutaj,
                                Ik'i B'alam:
-Aqaroq!
A xqakanaj wi qach'ab'al?
Jupa cha xqab'ano?
Mixojsachik!
A pa xojk'axtok'ax wi?
Xa jun qach'ab'al ta xojpe chila' Tulan!
Xa pu jun qatz'uqib'al,
                qawinaqirib' al.
Mawi utz, xqab'ano! Xecha' k'ut konojel amaq' xe che',
                                                xe k'a'm.

Ta xuk'ut k'u rib' jun winaq chi kiwach ri B'alam Kitze',
                                                B'alam Aq'ab',
                                                Majukutaj,
                                                Ik'i B'alam.

Xcha' k'u ri usamajel Xib'alb'a:
-Qitzij chi are ikab'awil ri',
are itzukum.
Are pu uk'exwach natab'al re Tz'aqol iwe,
                                B'itol pu iwe.
Mi ya' k'u kiq'aq' ri amaq',
k'u na chikiya'o chi re Tojil.
Miwajawaj chikiya' chi we.
Chitz'onoj na chi rech Tojil
                chi re na chipe wi,

En parentesis aparece Demonium
(Demonium Loquensloquens Eis]eis), lo cual es, o una anotacion personal de
Ximénez; o una alusion cristiana de los autores k'iche's para equipar las
alas del murcielago. En el segundo caso, esos autores estarian evidenciando
un alto conocimiento de la otra cultura y del latin. Si fuera simple
inculturacion, esa frase probablemente no estaria entre parentesis.



chikiya'o k'amb'al q'aq'.- Xcha' ri Xib'alb'a.
K'o uxik'
k'eje ri uxik' sotz.
-In samajel kumal Tz'aqol iwe,
                        B'itol iwe! Xcha' k'u ri Xib'alb'a.
Xekikot chi k'ut,
xnimar chik chi kik'ux ri Tojil,
                                Awilix,
                                Jakawitz.
Ta xch'aw ri Xib'alb'a.
Lib'aj chi' k'ut xusach rib' chi kiwach,
mawi xmaynik.
Ta xe'ul chi k'ut ri amaq',
ke'utzin chik rumal tew;
tzatz chi saqb'och,
        chi q'eqal jab',
        saqb'oqom puch,
        mawi ajilan tew.
kakik'ulu,
keluk'lutik,
kech'akch'ot chik rumal tew ronojel amaq',
ta xe'ul chiri'.

E k'o wi B'alam Kitze',
                B'alam Aq'ab',
                Majukutaj,
                Ik'i B'alam.
Nim uq'atat kik'ux
chikimaj kichi',
chikimaj kiwach.

K'ate puch kulik chik e eleq'om chi kiwach B'alam Kitze',
                                                B'alam Aq'ab',
                                                Majukutaj,
                                                Ik'i B'alam:
-Ma k'i chitoq'ob'aj qawach?
Chiqatz'onoj ta ukoq sqaqi'n iq'aq'.
Mawi xuk'ulu,



ma pu xuriqo,
ma pu xa jun qochoch,
        xa pu jun qajuyub'al,
ta xixtz'aqik,
ta xixb'itik?
Chitoq'ob'aj ta k'u qawach! Xecha' k'ut.
-Naki la k'u chikuya'o chi qe,
chiqatoq'ob'aj k'u iwach? Xe'ucha'xik k'ut.
-Utz, chiqaya' puwaq chi we.- Xecha' k'u ri amaq'.
-Mawi kaqaj ri puwaq.- Xecha' k'ut B'alam Kitze'
                                        B'alam Aq'ab'.
-Naki pa k'i chiwaj?
Xata b'a chiqatz'onoj.- Xecha' chi k'ut ri amaq'.
-Utz b'a la, qatz'onoj na chi rech Tojil,
k'ate k'ut xchiqab'ij chi we! Xe'ucha'xik chik.
K'ate puch xkitz' onoj chi re Tojil:
-Naki pa chikiya' ri amaq', at Tojil,
kul kitz'onoj ri aq'aq'? Xecha' k'u ri B'alam Kitze',
                                        B'alam Aq'ab',
                                        Majukutaj,
                                        Ik'i B'alam.
-Utz b'a la!
Ma chikaj kitu'nik xe' kitolok',
                        xe' pu kimeskel?
Ma karaj on kik'ux kinkiq'aluj,
ri in Tojil?
Ta ma k'u chiraj,
ma k'u chinya' kiq'aq'. Kacha' Tojil.
                        Kixcha' chi ke.
Ka tik'al na k'ut,
mana kamik taj xkitu'nik xe kitolok',
                                kimeskel. Kacha' chi wech.
                                        Kixcha'.
Xe'ucha'xik k'ut B'alam Kitze',
                        B'alam Aq'ab',
                        Majukutaj,
                        Ik'i B'alam.
Ta xkib'ij k'ut utzij Tojil.
-Utz b'a la!

El texto dice quicha
por quixcha.



Chitu'nik.
Utz puch chikaq'aluj! Xecha' k'ut;
ta xkichoq'ob'ej,
xkik'ulub'a puch utzij Tojil.
Mawi xkiyalaj chik.
-Utz.- Xa jusu xecha'.
Ta xkik'am k'ut q'aq',
k'ate xemiq'ik.
Xa k'u ju chob'
ri xa xreleq'aj ub'ik q'aq' pa sib',
are ri Sotz'ila ja,
Chamalkan ub'i', kikab'awil Q'aq'chekeleb';
xa sotz' uwachib'al.
Ta xe'ik'o pa sib'
chilib'lotik xe'ikowik
ta xul uk'ama' q'aq'.
Mawi xutz'onoj uq'aq' ri Q'aq'chekeleb',
mawi xuya' rib' chi ch'akik.
Xere xch'akataj ri amaq' ronojel,
ta xuya'o uxe utolok',
                uxe' umeskel chitu'xik.
Are k'ut utu'xik ri xub'ij Tojil.
Ta xpus ronojel amaq' chuwach,
ta xk'otix uloq uk'ux chu tolok',
                        chu meskel.
Maja chitijowoq ub'anik,
ta xnik'wachixik rumal Tojil,
uk'amik puch q'aq'al,
                tepewal kumal ri B'alam Kitze',
                                B'alam Aq'ab',
                                Majukutaj,
                                Ik'i B'alam.
Chila' petenaq wi Tulan
                        Suywa,
ma k'u kewa' taj;
junelik mewajik xkib'ano,
xere kiselawachin ri usaqirik,
        kilawachin relik ula q'ij.
Kejalow kib' chi rilik ri nima ch'umil,
                                Ik'oq'ij, ub'i'.

El texto dice xqui quiyalaj. 
El segundo qui- parece ser un error de transcripcion, y la forma
yalaj es una variacion dialectal de yaluj.

Lib'lotik quiere decir
'suavemente' (Basseta).

Ayunar (Basseta).



Are nab'e chuwach q'ij,
ta chalaxoq ri q'ij.
Raxa ik'oq'ij.
Amaq'el k'u chila' k'o wi kiwach chi Releb'al Q'ij.
Ta xek'oje chila' Tulan
                        Suywa ub'i',
xpe wi kikab'awil.
Mana xa ta k'a waral taj xkik'am wi kiq'aq'al,
                                        kajawarem puch.
Xawi chila' xch'ataj wi,
                xyoq' otaj wi nima amaq',
                                ch'uti amaq';
ta xpusik chuwach Tojil,
xuya'o ukik'el,
        uk'omajil,
        utolok',
        umeskel ronojel winaq.
Jusu chi Tulan xpe wi kiq'aq'al,
                nima etamab'al k'o kuk' chi q'equmal k'ut,
                                        chi aq'ab'al puch xkib'ano.

Xepe chi k'ut,
xeb'oqotaj chi ula chila',
xkikanaj chik Releb'al Q'ij.
-Mawi are qochoch wa,
xa jo chiqil na kojtik'e wi.- Xcha' k'u ri Tojil.
Qitzij chi ch'awik chi kech B'alam Kitze',
                                B'alam Aq'ab'
                                Majukutaj,
                                Ik'i B'alam.
-Kixk'amowan na kanoq!
Chitija na k'ut ujut'ik ixikin,
chit'isa ichu'k.
Kixk'ajb'oq!
Are ik'amowab'al chuwach kab'awil!
-Utz b'a la! Xecha' k'ut.
Ta xkijut kixikin;
xok k'ut chupan kib'ix,
                kipetik Tulan.



Xoq' kik'ux ta xepetik,
                ta xkoq' otaj kanoq Tulan:
-Aq'aroq!
Mawi waral xchiqil wi usaqirik.
Ta chalaxoq ri q'ij,
saq'irisay uwach ulew.- Xecha' k'ut.
Ta xpe k'ut.
Xa k'u xukanajib'ej ri pa b'e,
xa xk'o wi winaq chikanaj chiri',
kewar wi.
Jujun chi amaq' keyakataj wi uloq,
amaq'el k'ut chikil ri ch'umil,
                        retal q'ij.
Are retal usaqirik chi kik'ux,
ta xepetik chila' Releb'al Q'ij.
Kijunam wach xe'ik'ow ula',
chila' Nim Xol, kab'ixik wakamik.

Ta xe'ul puch chiri' chuwi jun juyub'.
Chiri' xkikuch wi kib' konojel K'eche' winaq
ruk' amaq'.
Chiri' k'u xe'opon wi konojel,
ta xkipixab'aj kib',
ub'i'nam juyub' wakamik: Chi Pixab'
ub'i' juyub'.
Xekuchu wi kib'
chiri' k'ut xkikob'isaj wi kib'.
-In wa'
in K'eche' winaq!
At k'u ri,
at Tamub';
are ab'i chuxik! Xuchax ri Tamub'.
Xcha' chi k'ut:
-Ilokab'.
At Ilokab'.
Are ab'i ri chuxik!
Mawi sachel oxib' chi K'iche',
xa junam qatzij.- Xecha' k'ut,
ta xkoj kib'i'.

Aqui y como en otras lineas mas adelante, el texto
dice xepopon.



Ta xb'inaj chi k'u ri Q'aq'chekeleb':
Q'aq'chekeleb' ub'i' xuxik;
ruk' chik Rab'inaleb',
are chi k'u ub'i' xuxik.
Mawi sachinaq wakamik.
Are chi k'u ri Aj Tz'ikina Ja, ub'i' wakamik.
Are k'u kib'i, ri xkib'ij chi kib'il kib'.
Chiri' na xe'opon wi.
Xa chikoyob'ej na usaqirik,
chikilawachij relik ula' ch'umil,
are nab'e chuwach q'ij,
ta chalaxoq:
-Chila' xojpe wi,
xa xojpaxin qib'.- Xecha' chi kib'il kib'.
Are chiq'atatat wi kik'ux ri nima k'axk'ol xe'ik'ow wi uloq.
Maja b'i wa,
maja b'i echa'.
Xa uxe kich'amiy chikisiqo,
k'eje ri kewa'ik chikina'o;
xma kewa wi, ta xepetik.
Ma k'u q'alaj ki ik'owik uloq pa palo.
K'eje ri maja b'i palo xe'ik'ow wi uloq;
xa chuwi' taq ab'aj xe'ik'ow wi uloq;
K'oleje ula' ri ab'aj pu sanayeb'.
Ta xkib'inatisaj k'ut:
Cholochik Ab'aj,
B'oqotajinaq Sanayeb;
ub'i' kumal ri' xe'ik'ow wi uloq chi upam palo.
Ujachon rib' ja',
xe'ik'ow wi uloq.
Are k'ut chiq'atatat wi kik'ux,
ta xepixab'an kib',
chi maja b'i kiwa;
ju uk' chikiqumej,
ri xa juna ixim.
Chiri' k'ut eqal wi chuwi juyub',
Chi Pixab' ub'i'.
Xawi k'u kuk'am ri Tojil,
                        Awilix,
                        Jakawitz.



Nima mewajik kakib'an ri B'alam Kitze'
ruk' rixoqil,
Kaja Paluna ub'i' rixoqil.
Xawi k'eje k'ub'ano B'alam Aq'ab'
ruk' rixoqil,
Chomi Ja ub'i';
ruk' chik Majukutaj nima mewajik k'o wi
ruk' rixoqil,
Tz'ununi Ja' ub'i';
ruk' Ik'i B'alam,
Kak'ix Ja ub'i' rixoqil.
Are k'ut e ajmewa ri chi q'equmal,
                        chi aq'ab'al.
Nim kib'is ta xek'oje'ik chuwi juyub',
Chi Pixab' ub'i' wakamik.
Xcha' chi k'ut kikab'awil chiri'.

Ta Xcha' k'ut ruk' Tojil,
                        Awilix,
                        Jakawitz chi kech ri B'alam Kitze',
                                        B'alam Aq'ab',
                                        Majukutaj,
                                        Ik'i B'alam.
-Xa ta kojb'ek,
xa ta pu kojyakatajik!
Ma ta waral kojk'oje wi.
Chi ewal taj kojiya' wi!
Mixyopij usaqirik!
Ma pa toq'ob' iwach,
we kojkanab'ixik rumal ajlab'al?
Chi tz'aq wa oj k'o wi iwumal,
ix ajk'ixb',
        ajk'ajb'.
Jujun ta k'ut kojiya' wi.- Xecha' k'ut,
ta xech'awik.
-Utz b'a la. Xa kojb'oqotajik,
qatzukuj taq ri k'echelaj.- Xecha' k'ut konojel.
k'ate puch xkik'am chi reqaxik ukab'awil jujun chi kech.
Ta xok Awilix pa siwan,
ub'i'nam Ewab'al Siwan,
chuchax kumal.



Pa nima siwan chi k'echelaj,
Pa Awilix ub'i' wakamik;
chiri' xkanaj wi.
Xk'u kanajoq pa siwan rumal B'alam Aq'ab'.
Cholom ukanajik unab'e ri'.
Xkanaj chi k'ut Jakawitz chuwi jun nima kaqja
Jakawitz ub'i' juyub' wakamik,
xkitinamit k'u ri xuxik;
chiri' k'ut xk'oje wi kab'awil,
Jakawitz ub'i'.
Xawi xkanaj ri Majukutaj ruk' ukab'awil,
ukab' k'ut kab'awil,
ri xewax kumal;
mana pa k'echelaj xk'oje wi Jakawitz,
xa saqi juyub' xewax wi Jakawitz.
Ta xpe chi k'ut B'alam Kitze',
xul chiri' pa nima k'echelaj,
xul ewaxo wi Tojil rumal B'alam Kitze';
Pa Tojil chuchax wakamik ub'i' juyub'.
Ta xkikob'isaj ri ewab'al siwan:
Kunab'al Tojil.
Tzatz chi kumatz,
tzatz puch chi b'alam,
                sochoj,
                kanti.
Chiri' pa k'echelaj xek'oje wi,
xewax wi kumal ajk'ixb',
                ajk'ajb'.
Xa k'u jun xek'oje wi B'alam Kitze',
                        B'alam Aq'ab',
                        Majukutaj,
                        Ik'i B'alam.
Xa jun xkoyob'ej wi usaqirik chiri'
chuwi juyub' Jakawitz, ub'i'.
Xawi k'u kok uxol ri xk'oje wi kab'awil Tamub'
ruk' Ilokab';
Amaq' Tan, ub'i',
ri xk'oje wi ri ukab'awil Tamub'.
Chiri' xsaqir wi.

El texto dice pa ulix.



Amaq' Ukink'at ub'i',
ri xsaqirik wi ri Ilokab'.
Chiri' xk'oje wi ukab'awil Ilokab',
xa kok uxol juyub'.
Xawi chiri' ronojel Rab'inaleb',
                        Q'aq' chekeleb',
                        Aj Tz'ikina Ja,
ronojel ch'uti amaq'
        nima amaq'.
Xa jun xtak'atob' wi,
xa pu jun saqirik wi,
xa jun xkoyob'ej wi relik uloq nima ch'umil,
                                        Ik'oq'ij ub'i',
-Nab'e chel uloq chuwach q'ij,
ta saqiroq,- Xecha'.
Xa k'u jun xek' oje wi B'alam Kitze',
                        B'alam Aq'ab',
                        Majukutaj,
                        Ik'i B'alam.
Maja b'i kiwaram,
                kiyakalem.
Nim roq'ej kik'ux,
                kipam chi re usaqirik,
                        upakatajik puch.
Xawi chila' xkixb' wi uwach,
xepe wi nima b'is,
        nima mokem,
e chi karinaq rumal uk'axkol.
Xa e k'o wi uloq:
-Mawi kus mixojpe wi.
Aq'aroq!
Oj taj xkojilowik ralaxik q'ij!
Jula cha xqab'ano,
junam qawach chi qajuyub'al;
xa xkoqotaj qib'.- Kecha',
ta ki kech'awik chi kib'il kib',
chuwi b'is,
chuwi mokem,
chuwi puch oq'ejsik,
xech'aw wi.



Maja k'ut chi kub'aroq kik'ux chi re usaqirik.
Are k'ut e kub'ukuxinaq wi ri kab'awil pa taq siwan,
pa taq k'echelaj,
xa pa ek',
xa pa atz'yaq e k'o wi.
Mana pa tzalam taj xeya' wi.
Kech'aw nab'ek ri Tojil,
                        Awilix,
                        Jakawitz.
Nim kiq'ij,
nim puch kab',
                kuxlab' chuwi ronojel ukab'awil amaq'.
Tzatz kinawal,
tzatz puch kib'inib'al,
                kich'akab'al chi tewnik,
                        chi xib'inik kik'oje'ik chi k'ux amaq'.
Kub'ulik kik'uxlal kumal ri B'alam Kitze',
                                B'alam Aq'ab',
                                Majukutaj,
                                Ik'i B'alam.
Mana chilik kayal ta kik'ux chi re ri kab'awil kuk'am,
keqam puch,
xepe chila' Tulan
                Suywa;
chila' Releb'al Q'ij.

Xawi k'u chiri' xek'oje wi pa k'echelaj:
are Saqirib'al pa Tojil,
                pa Awilix,
                pa Jakawitz'; kucha'xik wakamik.
Are k'ut xechawax wi,
                xesaqir wi qamam,
                        qaqajaw.
Wa' chiqab'ij chik usaqirik,
                uwachinik puch q'ij,
                                ik',
                                ch'umil.



WA'E K'UTE' USAQIRIK,
                UWACHINIK PUCH Q'IJ,
                                IK',
                                CH'UMIL.

Nim k'ut xekikotik B'alam Kitze',
                        B'alam Aq'ab',
                        Majukutaj,
                        Ik'i B'alam
ta xril ri Ikoq'ij.
Nab'e xel uloq,
chitiltotik uwach ta xel uloq
nab'e k'ut chuwach q'ij.
K'ate k'ut ta xkikir kipom chila',
petenaq wi Releb'al Q'ij.
K'ate uchak chi kik'ux,
ta xkikiro koxichal,
kik'amowab'al chi kik'ux:
Mixtam Pom,
ub'i' pom ruk'am B'alam Kitze'.
Kawistan Pom chik,
ub'i' pom ruk'a'm B'alam Aq'ab'.
Kab'awil Pom, chucha'xik chik
ruk'am Majukutaj.
E oxib' k'o ki pom.
Are k'ut xkik'ato,
aponoq chila' Releb'al Q'ij.
ta xesaqb'isanik
Kus ke'oq'ik ta xesaqb'isanik,
xkik'at kipom,
loq'olaj pom.
K'ate k'ut xkoq'ej ri mawi xkilo,
ma pu xkiwachij ralaxik q'ij.

K'ate puch ta xel ulo q'ij.
Xkikotik ch'uti chikop,
                nima chikop,
xk'isyakataj uloq pa b'e ya',
                        pa siwan;
xek'oje'ik tza'm taq juyub',
xa jun xk'i xe wi kiwach chila',
xel wi uloq q'ij.

El texto dice acbizani.



K'ate ta xe'oq'ik koj,
                        b'alam;
nab'e k'ut xoq' ri tz'ikin,
                        K'eletzu ub'i'.
Qitzij chixkikot ronojel chikop.
Xkirip kixik' kot,
                saq k'uch,
                ch'uti tz'ikin,
                nima tz'ikin.
E k'u xukuxinaq ri ajk'ixb',
                        ajk'ajb';
nim kekikotik ruk' rajk'ixb',
                        rajk'ajb' Tamub',
                                Ilokab';
ruk' Rab'inaleb',
        Q'aq'chekeleb',
        Aj Tz'ikina Ja;
ruk' Tujal ja,
        Uch'ab'a ja,
        Kib'a ja,
        Ajb'atena;
ruk' Yaki Tepew.
Jarub' pa chi amaq' k'o wakamik.
Mawi ajilan chi winaq,
xa jun xsaqir wi ronojel amaq'.
K'ate puch xchaqijik uwach ulew rumal ri q'ij.

K'eje ri jun chi winaq ri q'ij,
ta xuk'ut rib',
k'atan uwach;
are xchaqij wi uwach ulew.
Maja chela ula q'ij ch'aqalik,
        yitz'il puch uwach ulew,
maja chela ula q'ij.
Xa k'u xka'oj aq'anoq ri q'ij
k'eje ri jun chi winaq.
Ma k'u xch'ijtajik uk'atanal.
Xa k'u uk'utb'al rib' ta xalaxik,
xa chi k'u ulemo ri xkanajik.
Mawi qitzij are chi q'ij ri kawachinik.
Xcha' chi upam kitzij.

El texto dice xucuxuxinac.

Adverbio 'cuanto?' (Basseta); y adjetivo 'cuanto/a'.



K'ate puch jusu xab'ajir ri Tojil,
                                Awilix,
                                Jakawitz;
ruk' ukab'awilal koj,
                        b'alam,
                        sochoj,
                        kanti.
Saqi K'oxol xa xuchap chi uk'a rib' pa che'.
Ta xwachin q'ij,
                ik',
                ch'umil,
jumaj ab'aj xuxik ronojel.
Ma ta oj yakamarinaq lo wakamik rumal ri tiyonel chikop,
koj,
b'alam,
sochoj,
kanti.
Saqi K'oxol ma ta ja b'i qaq'ij lo wakamik,
ma ta xab'ajirik unab'e chikop rumal q'ij.

Ta xel uloq
nima kikotem xk'oje wi kik'ux B'alam Kitze',
                                B'alam Aq'ab',
                                Majukutaj,
                                Ik'i B'alam,
nim xekikotik,
ta xsaqirik.
Mana e ta k'ya winaq chi kik'oje'ik,
xa e ch'uti'n ta xek'oje chiri' chuwi juyub' Jakawitz.
Chiri' xesaqir wi,
chiri' puch xek'aton wi,
xesaqb'isan aponoq.
Chila' chi Releb'al Q'ij xepe wi.
Are kijuyub'al,
        kitaq'ajal,
chila' xepe wi B'alam Kitze',
                B'alam Aq'ab',
                Majukutaj,
                Ik'i B'alam, kib'i'.
Chiri' k'ute xek'iyar wi chuwi juyub',
are k'ut kitinamit xuxik,

Yakamarik, quiere decir
'estar vivo, aliviado' (Basseta).




chiri' k'u k'o wi ta kixwachin q'ij,
                                ik',
                                ch'umil;
xsaqirik,
xpakatajik uwach ulew,
                ronojel xe kaj.
Chiri' k'ut xtikar wi kib'ix,
Qamuku, ub'i';
xkib'ixaj
xa roq'ej kik'ux,
                kipam.
Xkib'ij chi upam kib'ix:
-Aq'aroq!
Xojsachik chi Tulan,
xojpaxin wi qib',
xeqakanaj chik qatz,
                qachaq'!
Awi mixkil wi q'ij?
Awi on e k'o wi ta mixsaqirik? Xecha' chi re rajk'ixb',
                                                rajk'ajb' Yaki winaq.
-Xawi xere Tojil ub'i' ukab'awil Yaki winaq.
Yolkwat
Kitzalkwat, ub'i'.
Xqajach chila' chu Tulan,
                chi Suywa!
Are qachelik uloq,
are puch utz'aqat qawach, ta xojpetik.- Xecha' chi kib'il kib'.
Ta xkinataj chi apanoq katz,
                        kichaq',
ri Yaki winaq ri xsaqirik chila',
Mexico, ub'i'nam wakamik.
K'o chi nay puch chajkar winaq,
xkikanaj chila' Releb'al Q'ij,
Tepew Oliman, kib'i,
-Xeqakanaj kanoq.- Xecha'.
Nim uq'atat kik'ux chiri'
chuwi Jakawitz.
Xawi k'eje kakib'an ri rech Tamub',
                                Ilokab'.
Xawi xere e k'o wi chiri' pa k'echelaj,
-Amaq' T'an- ub'i',

Chajkar, 'algunos' o como 
dice Basseta, 'parte de las cosas'.

El texto dice amac Dan.



xsaqir wi rajk'ixb',
                rajk'ajb' Tamub',
ruk' ukab'awil xawi xere Tojil.
Xa jun ub'i' ukab'awil roxchob'ichal K'eche' winaq.
Xawi k'u xere chik ub'i' ukab'awil Rab'inaleb',
xsqaqi'n ujalk'at ub'i':
Jun Toj, chucha'xik;
ub'i' ukab'awil Rab'inaleb'.
Xa k'u cha' ri,
xa chiraj junamataj chi K'eche' chi uch'ab'al.
Are k'ut jalk'atajinaq wi ch'ab'al ruk' Q'aq'chekeleb',
rumal jalan ub'i' ukab'awil,
ta xpe chila' Tulan
                Suywa:
Sotz'i Ja Chimalkan ub'i' ukab'awil,
xa k'u cha jalan uch'ab'al wakamik;
ruk' nay puch chi rij ukab'awil
xk'amon wi ub'i' uchinamit ajposotz'il,
                                ajpoxa, ke'ucha'xik.
Xawi ukab'awil xjalk'atij wi uch'ab'al,
ta xya' uloq ukab'awil chila' Tulan.
Chi rij ab'aj xjalk'atij wi uch'ab'al,
ta xpe Tulan chi q'equmal.
Xa k'u jun xawax wi,
                xsaqir wi ronojel amaq'.
k'oleje ub'i' ukab'awil chu jutaq chob'il.

Are k'ut xchiqab'ij chik kyalub'ik,
                                kib'ayatajik puch
chiri' chuwi juyub',
xa jun xek'oje wi kikajichal,
B'alam Kitze',
B'alam Aq'ab',
Majukutaj,
Ik'i B'alam, kib'i.
Koq' kik'ux chi re ri Tojil,
                        Awilix,
                        Jakawitz.

Are k o chik pa ek',
                pa tz'yaq kumal.

Unas paginas antes, se identifica al 
kab'awil de los Q'aq'chekeleb' como 
Sotz'ila ja Chamalkan.

Probablemente Edmonson (1971:184) tiene
razon de sugerir que aqui debe leerse ajpoxajil.



WA K'UTE' KIK'ATONIK,

uxe' chi puch k'ojb'al rech Tojil,
ta xeb'e k'ut chuwach Tojil,
                        Awilix.
Xeb'ekila,
xb'e pu kiq'ijila,
xek'amowan chik chuwach chi re usaqirik.
E k'u wonowoj chik chi ab'ajil chiri' pa k'echelaj,
xa kinawal wach chik xch'awik,
ta xe'opon ri ajk'ixb',
                ajk'ajb' chuwach ri Tojil.
Ma k'u nim ri kuk'am,
kik'atoj puch xa q'ol,
                xa rachaq noj
ruk' iya xkik'ato chuwach kikab'awil.
Ta xcha'w k'ut ri Tojil
xa unawal chik,
ta xya' uloq kina'oj ri e ajk'ixb',
                        e ajk'ajb'.
Xecha',
ta xech'awik:
-Xawi waral qajuyub'al,
                qataq'ajal chuxik!
Oj iwech chik mixuxik.
Nim qaq'ij,
nim pu qalaxik rumal ronojel winaq iwech,
ri ronojel amaq'.
Xawi k'u ojiwachb'il chi na,
itinamit;
xawi chiqaya' ina'oj!
Mojik'ut chuwach ri amaq',
ta kojq'aq'anij rumal ri kitzij wi
chi e k'i
chi kik'oje'ik.
K'eje k'u mawi kojiralajob'isaj wi!
Xere k'ut chiya' chi qech ri ral k'im,
                                ral torob'.
Xere k'u ri xnam kej,
                xnam tz'ikin.
Chulta'iya' sqaqi'n uk'ikel chi qech,
toqob' qawach!

El texto dice xqhao.



Chikanaj k'ut rismal ri kej,
chichajij, are e ri umuquwach.
Chimich' kanoq.
Are ukej chuxik,
are nay puch qak'exwach chi k'ut chuwach amaq'!
Apa k'o wi Tojil?
Ta kixucha'xik,
are k'ut chi k'ut ri k'u'kej chi kiwach.
Mik'ut nay pu iwib'!
K'o chi k'ut chib'an chik,
nim ik'oje'ik chuxik.
Chich'ak ri ronojel amaq'!
chikuk'a'j ukik'el,
                uk'omajil chi qawach.
Chul wi kojkiq'aluj
eqech chik! Xcha' k'u ri Tojil,
                                Awilix,
                                Jakawitz.
K'ajolal wach chi kiwachib'ej,
ta ke'ilik,
ta chopon puch k'atoj chi kiwach.
Ta xtikar k'ut utzukuxik ri ral taq tz'ikin,
                                ral kej;
k'amob' tzukuxik kumal ri ajk'ixb',
                                ajk'ajb'.
Are k'ut ta chikiriq ri tz'ikin,
                        al kej,
k'ate k'ut chib'ekik'ulu ri ikik'el kej
                                        tz'ikin pu chi' ri ab'aj ri Tojil,
                                                                Awilix.
Xuka ri k'ut ukaj kik' kumal kab'awil,
Jusu chich'aw ri ab'aj,
ta ke'oponik ri ajk'ixb',
                ajk'ajb';
ta chib'ekiya' kik'atoj.
Xawi k'eje chik chikib'ano chuwach ri k'u'kej,
chikik'at q'ol,
chikik'at puch iya,
                jolom okox.
Xk'oje kik'u'kej chi kijujunal
chiri' kul wi kumal chuwi juyub'.



Mawi kilaqab'en ri kochoch chi q'ijil,
xa pa taq juyub' keb'in wi.
Are k'ut chikecha'j ri xa ral wonon, 
                        xa ral sita'l;
                        xa pu ral aqaj chikitzukuj.
Mana utzilaj wa,
        utzilaj ja' ta puch.
Mawi q'alaj ub'e'l kochoch,
mawi q'alaj k'o wi kanoq kixoqila.
Are k'ut tzatz chik ri amaq',
jujun chisepesoj wi,
kikuchun chi kib'
ri jutaq chob' chi amaq',
keb'e lo chik pa taq b'e,
q'alaj chi kib'e.

Are k'u ri B'alam Kitze',
                B'alam Aq'ab',
                Majukutaj,
                Ik'i B'alam xma q'alaj e k'o wi.
Are k'ut ta chikil ri amaq' chik'owik pa b'e,
k'ate k'ut ta ke'ok uloq tza'm taqjuyub';
xa roq'ib'al utiw,
xa pu roq'ib'al yak chikoq'ib'ej,
xa pu roq'ib'al koj,
                b'alam chikib'ano.
Ta chikil ri amaq',
k'i chub'inik.
-Xa utiw ri koq'ik,
xa pu yak,
ri xa koj,
xa b'alam.- Kecha' k'ut ri amaq'.
K'eje ri ma winaq chu k'ux ri ronojel amaq'.
Xa k'u mich'b'al kech amaq' ta chikib'ano.
K'o karaj kik'ux,
ri mana qitzij ta chixib'in ta rib' chikib'ano,
k'o kakaj chi re roq'ib'al koj,
roq'ib'al b'alam, chikoq'eb'ej.
Ta chikil k'u ri winaq xa jun,
                        xa ka'ib' chub'inik.

El texto dice vorom.



Chi kaj kimayij chi kech.
Juta q'ij ta ke'ul chi k'ut chiri'
chi kochoch ruk' kixoqil,
xawi ral wonon,
        ral sita'l,
        xa pu ral aqaj k'u kak'am.
Chikiya'o chi rech kixoqil.
Juta q'ij ta xeb'e chi k'ut chuwach Tojil,
                                        Awilix
                                        Jakawitz;
xecha' k'ut chi kik'ux:
-Are ri Tojil,
        Awilix,
        Jakawitz;
xa ukik'el kej,
                tz'ikin kaqaya' chi re,
xa qat'isa' qaxikin,
                qachu'k.
Qatz'onoj qakowil,
                qachijilal chi re Tojil,
                                Awilix,
                                Jakawitz.
Naki taj chikuch'aj kikamik ri amaq',
xa ta jujunal keqakamisaj? Xecha' chi kib'il kib'.
Ta xeb'e k'ut chuwach Tojil,
                        Awilix,
                        Jakawitz.
Ta xkit'is kixikin,
                kichu'k chuwach kab'awil,
xkiwaquj ri kikik'el,
xq'ijik ukoq pu chi' ri ab'aj.
Ma k'u qitzij ta chi ab'aj chuxik,
k'eje ri e jujun chi k'ajolab' ta ke'ulik.
Xekikot chik chi rech ri kikik'el ajk'ixb',
                                        ajk'ajb'.
Ta xpe chi k'ut retal kib'anoj ri:
-Chichakonisaj k'i je
are ikolb'al iwib'!
Chila' xpe wi chi Tulan,
ta xojik'am uloq.- Xe'ucha'xik k'ut.

El texto dice caziza.

De acuerdo con Basseta, waq
es 'bebida de los dioses'.



Ta xya' uloq ri tz'um,
Pa Silisib', ub'i'.
Ruk' kik' chok chi kij;
kijab' rib' ri kik'; xuxik
uya'on Tojil
ruk' Awilix,
        Jakawitz.

WA'E UTIKARIK CHIK RELEQ'AXIK WINAQ,
                                AMAQ' kumal B'alam Kitze',
                                                B'alam Aq'ab',
                                                Majukutaj,
                                                Ik'i B'alam.
K'ate puch ukamisaxik amaq' ri',
are xkikam ri xa jun chub'inik,
xa ka'ib' chub'inik.
Mawi q'alaj ta chikik'amo.
K'ate k'ut ta chib'ekipusu chuwach Tojil,
                                        Awilix.
K'ate k'ut ta chikiya' kik' pa b'e,
k'olik ujolom,
chikik'olob'a pa b'e.
Kecha' k'ut ri amaq':
-B'alam mixti'owik!
Xa kecha' rumal k'eje ri raqan b'alam,
kaqan ta chikib'ano,
Mawi chikik'ut kib'.
Tzatz chi amaq' xkeleq'aj,
k'a unajt k'ut xuna' wi rib' amaq'.
-We are ri Tojil,
                Awilix kok chi qe.
Xa keqatzukuj ri ajk'ixb',
                        ajk'ajb'
ta la k'o wi kochoch.
Chiqataqej ri kaqan! Xecha' k'ut
konojel amaq'.
Ta xkik'am kina'oj chi kib'il kib'.
K'ate k'ut xkitik'ib'a utaqexik kaqan ri ajk'ixb',
                                                ajk'ajb';



ma k'u q'alaj.
Xa raqan kej,
xa raqan b'alam chikilo.
Mawi q'alaj kaqan,
xma k'o wi q'alaj wi.
Are nab'e kaqan ri xa kipich
k'eje ri kaqan;
xa sachb'al re kumal,
mawi q'alaj kib'e.
Xa chiwinaqir sutz',
xa chiwinaqir q'eqal jab',
xa pu chiwinaqir xoq'o'l,
xa chiwinaqir musmul jab';
chikilo chi kiwach amaq'.
Xa k'a chikos kik'ux chi kitzukuxik,
ta chi koqotaj puch rumal nim uk'oje'ik ri Tojil,
                                                Awilix,
                                                Jakawitz.
Najt k'ut xkib'an chiri' chuwi juyub',
chu xikin ri amaq' xkikamisaj.
Are ta xwinaqir ri eleq'ik
e chalami q'at,
ta chikik'am ri amaq' pa taq b'e,
chikipus chuwach ri Tojil,
                        Awilix,
                        Jakawitz.
Xkolo k'ut kik'ajol chiri' chuwi juyub'.

Are Tojil,
        Awilix,
        Jakawitz.
Oxib' chi k'ajolab' kiwachib'al
                        keb'inik;
xa unawal ri ab'aj.
Xk'oje jun ja',
are ke'atin wi chiri',
chuchi' ja' xa kik'utb'al kib'.
Xub'ina'j k'ut Chi Ratinib'al Tojil,
ub'i' ja' xuxik.
K'ya mul k'ut chikilo amaq'.
Lib'aj chi' chikisachix taj kib',
ta ke'ilik rumal amaq'.

Patas de cuadrupedos. En este caso, 'las huellas'.

•

Ta xuxtaj utzijel ri e k'o wi ri B'alam Kitze',
                                        B'alam Aq'ab',
                                        Majukutaj,
                                        Ik'i B'alam.

ARE K'U WA' UK'AMIK UNA'OJ AMAQ'

chi re ukamisaxik taj.
Nab'e k'ut xraj kina'ojij amaq'
uch'akik Tojil,
                Awilix,
                Jakawitz.
Xecha' ronojel wi ajk'ixb',
                        ajk'ajb' chuwach amaq';
xkejek' kib' ,
xketaq pu kib' konojel.
Maja b'i ju ch'ob',
        ka ch'ob' ta chik xkanaj chi ke.
Konojel xekuchu kib',
        xetaqo pu kib',

ta xk'am kina'oj.
Xecha' k'ut ta xkitz'onob'ej kib':
-Naki pa chi kuch'aj kich'akik ri Kaweq
                                        K'eche' winaq?
Rumal mixk'is qal,
                k'ajol;
mawi q'alaj usachik winaq kumal,
we kojk'isik chi eleq'axik.
Ta chuxoq we are nim uq'aq'al ri Tojil,
                                        Awilix,
                                        Jakawitz;
are ta k'ut qakab'awil ri Tojil chuxik!
Chikanab'ij taj!
Mawi chutzinik kojkich'ako.
Ma pa oj k'ya winaq chi qak'oje'ik?
Are k'u ri Kaweq mawi jarub' chi kik'oje'ik.- Xecha' k'ut,
ta xeponik konojel.
Xcha' chik chajkar chi kech ri amaq',
ta xech'awik:

Don Adrian Chavez transcribe 
shki jik' kib', se jalaron unos a otros'.



-Apachina rilo ke'atin chuchi' ya' juta q'ij?
We are Tojil,
        Awilix,
        Jakawitz,
are ta keqach'ak na nab'e.
Chiri' ta k'ut chitikar wi kich'akatajik ri e ajk'ixb',
                                                e ajk'ajb'.-
Xecha' chi k'ut chajkar chik,
ta xech'awik:
-Naki la k'ut chiqach'akb'ej kech? Xecha' chi k'ut.
-Are ta qach'akb'al kech chuxik:
rumal ri e k'ajolab' kewachinik,
ta ke'ilitaj chi ja'.
Keb'e ta k'ut e ka'ib' q'apojib',
are ta ri qitzij chi e cha'om,
e ta saqloq'oj chi q'apojib',
chib'e ta k'ut kirayb'al chi re! Xecha' k'ut.
-Utz b'a la!
Xa b'a keqatzukuj eta ka'ib' chi utzilaj taq q'apojib'.-Xecha' k'ut,
ta xkitzukuj k'ut kime'al.

Are ri qitzij e saqilaj taq q'apojib'
ta xkipixab'aj k'ut ri q'apojib':
-Kixb'ek, ix qami'al!
Oj ich'aja ri k'ul chi ya'!
We k'ut ta ke'iwil ri e oxib' k'ajolab',
chitzonob'a k'a iwib' chi kiwach!
We k'ut chirayin kik'ux chi we,
kixch'oko.
Kojopon ta chi wij,! ta kecha' chi wech,
We! Kixcha' k'ut.
Ta kixtz'onox k'ut:
-Apa kixpe wi?
Apa ajchoq' mi'al?, Ta kecha:
-Oj kimi'al ajawab'. Kixcha' k'u chi ke:
Chipe k'u retal iwumal.
Ta naki la chikiya' chi we,
taseq chikirayij iwach,
qitzij chiya' iwib' chi kech!
We k'ut ta mawi chiya' iwib',
kixqakamisaj k'ut.

Ch'oko, 'llamar' (Basseta),
'atraer' (Chavez, Xec).

Choq', 'poseer' (Basseta);
raiz de chaq'el o choq'el, 'dueno'.

Condicional, 'si'. Basseta agrega que es muy 
poco usada, y ademas ofrece el siguiente ejemplo: katnuloq'oj taseq at utz,
'si fueres bueno, te amare'.



K'ate utz qak'ux ta k'o retal chik'am uloq;
are k'ut retal chiqak'ux ta ke'apon chi wij.- Xecha' k'u ri ajawab',
ta xepixab'ax ri q'apojib'.
E ka'ib',
are kib'i wa':
Xtaj, ub'i' jun q'apoj,
Xpuch', chi k'ut ub'i' jun chik.
E pu ka'ib', Xtaj,
                Xpuch' kib'i'.
Xetaq ub'ik chi ya',
                chi Ratinib'al Tojil,
                                Awilix,
                                Jakawitz.
Are kina'oj ronojel amaq' ri'.

K'ATE PUCH XEB'EK,

xekawuxik,
qitzij wi chi jeb'elik chi wachinik.
Ta xeb'ek chila',
chatin wi Tojil.
Kikarilo on k'u ri kich'ajon ta xeb'ek.
Kekikot chi k'u ri ajawab' kumal ri e ka'ib' kimi'al,
xkitaq ub'ik.

Ta xe'opon k'ut chi ya'
k'ate xkitikib'a ch'ajonik,
xkitzonob'a kib' kikab'ichal.
E chakachaxinaq chuwach taq ab'aj,
ta xek'ulun k'u ri Tojil,
                        Awilix,
                        Jakawitz.
Xe'opon chila' chuchi' ya',
xa k'u sqaqi'n xrok'o'ib'ej kiwach ri e ka'ib' q'apojib' kech'ajonik.
Are k'u ri q'apojib' xa jusu xek'ix b'ik
ta xe'opon ri Tojil,
Ma k'u ja b'i xb'e kirayib'al ri Tojil
chi rech ri e ka'ib' q'apojib'.
Ta xetz'onox k'ut:
-Apa kixpe wi? Xe'ucha'xik chi rech ri e ka'ib' q'apojib'.



Xe'ucha'xik:
-Naki pa kiwaj?
Kixul waral chuchi' wi qa ja'? Xe'uchax k'ut.
-Oj b'a taqon uloq kumal ajawab',
ta xojpetik.
Chib'e'iwila' kiwach ri Tojil,
kixch'aw kuk'! Xecha' ajawab' chi qe.
K'eje k'ut chipe wi retal kitzij
we chiwil kiwach!
Xojojucha'xik.- Xecha' k'u ri e ka'ib' q'apojib'.
Ta xkisukub'a kitaqikil.
Are ta k'u xkaj ri amaq'
xejox ta ri q'apojib' rumal kinawal Tojil.
Xecha' k'u ri Tojil,
                Awilix,
                Jakawitz
ta xech'awik chik chi kech ri Xtaj,
                                Xpuch', kib'i'
                                        ri e ka'ib' q'apojib'.
-Utz chib'ek retal qatzij iwuk'.
Chiwoyob'ej na,
chiya' aponoq chi kech ajawab'.- Xe'uchax k'ut.

K'ate puch kina'ojinik chik ri ajk'ixb',
                                ajk'ajb'.
Xe'uchax ri B'alam Kitze',
                B'alam Aq'ab',
                Majukutaj,
                Ik'i B'alam:
-Kixtz'ib'anoq oxib' k'ul.
Chitz'ib'aj retal ik'oje'ik,
chopon kuk' amaq'.
Chib'e kuk' ri e ka'ib' q'apojib' kech'ajonik.
Chiya' ub'ik chi ke.- Xe'uchax k'ut B'alam Kitze',
                                        B'alam Aq'ab',
                                        Majukutaj.
K'ate k'ut xetz'ib'anik koxichal.
Nab'e xtz'ib'an ri B'alam Kitze':
B'alam uwachib'al xuxik,
xutz'ib'aj chuwach k'ul.



Are k'u ri chi B'alam Aq'ab',
K'ot chik uwachib'al
xutz'ib'aj chuwach k'ul.
Ta xtz'ib'an chi k'u ri Majukutaj:
Jumaj wonon,
jumaj sita'l, uwachib'al,
                utz'ib';
xutz'ib'aj chuwach k'ul.
Xutzin k'ut kitz'ib' koxichal,
ox b'usaj xkitz'ib'aj.

K'ate k'ut ta xb'ekiya' k'ul ri Xtaj,
                                Xpuch', kib'i'.
Xecha' k'u ri B'alam Kitze',
                B'alam Aq'ab',
                Majukutaj:
-Wa'e retal itzij,
kixoponik chi kiwach ajawab':
Qitzij xch'aw ri Tojil chi qech. Kixcha'.
Wa'e k'u retal xqak'am uloq. Kixcha' chi ke.
Chikik'uj k'u ri k'ul,
chiya' chi ke.- Xe'uchax k'ut ri q'apojib',
ta xkipixab'aj ub'ik.
Ta xeb'e k'ut
xkuk'a'j ub'i' ri tzib'an k'ul.

Ta xe'opon k'ut,
jusu k'u xekikot ri ajawab' ta xil kiwach,
xekel uq'a kitz'onoxik ri q'apojib'.
-Ma xiwil uwach ri Tojil? Xe'ucha'xik.
-Xqil b'a la! Xecha' k'u ri Xtaj,
                                Xpuch'.
-Utz b'a la!
Naki pa retal xik'am uloq?
Ma qitzij? Xech'aw ri ajawab'.
K'eje ri b'a ri retal kimakunik xkina' ri ajawab'.
Ta xkiritaj k'u ri tz'ib'an k'ul kumal q'apojib'.
Jumaj b'alam,
jumaj k'ot,

Aqui, como mas adelante, el texto dice
cal en lugar de cul /k'ul/.



jumaj nay puch wonon,
                sita'l utz'ib'al upam k'ul.
Chiyulinik uwach.
Ta xkirayij k'ut uwach k'ul,
xkikoj chi kij.
Ma k'u ja b'i xub'an ri b'alam,
utz'ib'al nab'e'ok chi rij ajaw.
Ta xukoj chi k'ut ajaw ri ukab' tz'ib'an k'ul,
k'ot utz'ib'al.
Xa utz xuna' ajaw chi upam,
xawi kasolowik chi kiwach,
katz'onon uq'u'xik chi kiwach konojel.
Ta xok chi k'ut rox
tz'ib'am k'ul chi rij ajaw,
are ri wonon,
        sita'l upam xukoj k'u chi rij.
K'ate puch ta xtiyik utyo'jil rumal wonon,
                                        sita'l.
Mawi xch'ijtajik,
ma pu xkuyutaj kitiyob'al chikop.
Ta k'u xuraquj k'u uchi' ajaw rumal chikop, 
xa tzib'am kiwachib'al chi upam k'ul,
utz'ib' Majukutaj
k'u rox tz'ib'.
Ta xech'akataj wi.
K'ate puch kiyajik q'apojib' ri'
rumal ajawab';
ri Xtaj,
        Xpuch' kib'i'.
-Naki pa chi k'ulal
ri' iwuk'a'm uloq?
Apa xb'e'ik' ama wi?
Ix k'axtok'? Xe'uchax ri q'apojib',
ta xeyajik.
Kich'akatajik chi k'u ri ronojel amaq' rumal Tojil.

Are ta xkaj xb'e ta ki'ib'al wi Tojil chi kij Xtaj,
                                                Xpuch.
E ta joxol ch'ek xe'uxik chuk'ux amaq',
taqchib'al take xuxik.
Ma k'u xb'anatajik



kich'akatajik rumal e nawal winaq ri B'alam Kitze',
                                        B'alam Aq'ab',
                                        Majukutaj.

Ta xena'ojin chi k'ut ronojel amaq':
-Naki pa kequch'aj?
Qitzij nim kik'oje'ik, ta chuxoq.- Xecha' k'ut,
Ta xkikuch chik kina'oj.
-Xa ta keqokib'ej,
        keqakamisaj !
Chiqawik qib' chi ch'ab',
chi pokob'!
Ma pa oj k'i?
Maja b'i jun,
                ka'ib' chik chiqakanaj chi ke! Xecha' k'ut,
ta xk'am kina'oj.
Xa xuwiq rib' ronojel amaq' tzatz chi kamisanel
ta xemolotajik ronojel amaq' e kamisanel.
Are k'ut e k'o ri B'alam Kitze',
                        B'alam Aq'ab',
                        Majukutaj,
                        Ik'i B'alam.
Are e k'o chuwijuyub ',
Jakawitz, ub'i' juyub' e k'o wi.
Xk'olo k'ut kik'ajol chiri'
chuwi juyub'.
Mawi e ta k'ya winaq,
mana k'eje ta kik'yal ri uk'yal amaq'.
Xa sqaqi'n uwi juyub' kik'atem,
xa k'u cha' ta xna'ojix kikamisaxik rumal amaq',
ta xki'uch kib' konojel.
Xepoponik,
xetaqo kib' konojel.

WA'E K'UTE KIMOLOWIK KIB' KONOJEL AMAQ',

e kawutal chik chi ch'ab',
                chi pokob' konojel.

Edmonson transcribe
qalem y Burgess/Xec k'ale'm.



Mawi ajilan chi puwaq kikawub'al,
jeb'ejoj kiwachib'al konojel ajawab',
                                achijab'.
Qitzij b'anoj kitzij konojel.
Qitzij e kalab'il chuxik.
-Are k'u ri Tojil,
are kab'awil,
are pu chikaq'ijila'.
Xere ta chiqakanab'ij.- Xecha' chi kib'il kib'.
Xawi k'u karetamaj ri Tojil,
kaketamaj nay pu ri B'alam Kitze',
                        B'alam Aq'ab',
                        Majukutaj.
Kakita'o ta kana'ojixik rumal maja b'i kiwaram,
                                        kiyakalem.
Ta xekawutaj k'ut ronojel cha ajlab'al.

K'ate k'ut xeyakatajik ronojel ajlab'al;
chaq'ab' taj xkokib'ej chi kik'ux,
ta xeb'ek.
Ma k'u xe'oponik;
xa pa b'e xewaraj wi konojel ri ajlab'al,
k'ate puch kich'akatajik chik kumal ri B'alam Kitze',
                                        B'alam Aq'ab',
                                        Majukutaj.
Xa k'u jun xewaraj wi pa b'e,
maja b'i chik xkina' chi kib',
xek'iswarik konojel.
K'ate k'u utikarik umich'ik kimukuwach rumal,
ruk' kismachi';
ta xkir k'u ri puwaq chi kiqul,
ruk' kiyachwach,
ruk' puch kichachal;
are k'u ri uqul kich'amiy xere xkik'am ri puwaq.
K'ajisab'al kiwach,
xa pu mich'b'al kech xb'anik
retal unimal K'eche' winaq.

K'ate puch xek'astajik,
jusu xkichapala kiyachwach,

Kalab', 'multitud'
(Basseta, Ximénez).



ruk' uqul kich'amiy;
maja b'i chi puwaq chi qul,
ruk' kiyachwach.
-Naki pa mixojk'amowik?
A on chinaq mixojmich'owik?
Apa mixpe wi,
mixeleq'an qapuwaq? Xecha' k'ut konojel ajlab'al.
-Are nay b'a ri lo e k'axtok'
ke'eleqan winaq?
Ma k'u chutzinik,
chiqaxib'ij ta qib' chi ke!
K'i wi chikokib'ej kitinamit!
Xawi xere chiqil uwach ri qapuwaq,
chiqab'an qech! Xecha' k'ut konojel amaq'.
Xawi xere b'anoj tzij konojel.

Xawi k'u kub'ul kik'ux ri ajk'ixb',
                                ajk'ajb',
e k'o chuwi juyub'.
Xawi xere nima na'oj kakib'ano ri B'alam Kitze',
                                        B'alam Aq'ab',
                                        Majukutaj,
                                        Ik'i B'alam.
Ta xena'ojin k'ut B'alam Kitze',
                        B'alam Aq'ab',
                        Majukutaj,
                        Ik'i B'alam.
Xkib'an k'oxtun chuchi' kitinamit.
Xa tzalam,
xa chut xchikejb'ej rij kitinamit.
K'ate xkib'an ri poy,
k'eje ri winaq xuxik kumal.
K'ate xkichol chiri'
chuwi' k'oxtun.
Xawi xere k'o kipokob',
                k'o pu kichab' xekawuxik.
Xok ri yachwach puwaq pa kiwi'
xok pu k'u xa poy,
xa pu ajam che'

El texto dice laiba.



xkojow ri puwaq rech amaq',
ri xb'ekik'ama' pa b'e.
Are xukawub'ej poy kumal.
Xekotkomijik chi rij tinamit.
K'ate puch ta xkitz'onoj chi kina'oj chi rech Tojil:
-We kojkamik?
We puch kojch'akatajik? Xechaxoq kik'ux chuwach ri Tojil:
-Mixb'isonik!
In k'olik.
Are k'ut chikoj wa chi kech,
mixib'ij iwib'.- Xe'uchax ri B'alam Kitze',
                                B'alam Aq'ab',
                                Majukutaj,
                                Ik'i B'alam.
Ta xya' uloq ri wonon,
                sita'l;
are k'ut xb'ekik'ama',
kuk'a'm ta xepetik.
K'ate xkiya'o chi upam kajib' nimaq kukub'
kajib' xk'oje wi chi rij tinamit.
Xkitz'apij wi ri wonon,
                        sita'l chi upam kukub'.
Are k'ulelab'al rech amaq' kumal.
Xenik'wachij k'ut,
xemukche'x puch;
xnik'ox kitinamit rumal usamajel amaq'.
-Mawi e jarub'.- Xecha' k'ut.
Xere k'ut xulkila' ri poy,
                        ajam che'.
Kesilaje'ik kuk'ala on kich'ab',
                        kipokob';
qitzij winaq kewachinik,
qitzij chi e kamisanel kewachinik
ta xkil amaq'.
Kekikot k'ut ronojel amaq',
mawi janik xkilo;
tzatz ri amaq' chu k'oje'ik,
mawi ajilan chi winaq,
                e ajlab'al,
                e pu kamisanel.

Kotkomij, 'cercar'
(Basseta), rodear.

El texto dice cocob.



E kamisay rech ri B'alam Kitze',
                        B'alam Aq'ab',
                        Majukutaj.
Are k'o chuwi juyub'
Jakawitz ub'i' e k'o wi.

Are k'ut kokib'exik wa' xchiqab'ij chik.
Are k'ut e k'o chiri' B'alam Kitze',
                        B'alam Aq'ab',
                        Majukutaj,
                        Ik'i B'alam.

Xa jun e k'o wi chuwi juyub'
ruk' kixoqil,
        kalk'wal.
Ta xepe k'ut ronojel ajlab'al,
                        e kamisanel;
mawi xa kachuy,
        oxchuy chi amaq'. 
Xkotkomij chi rij tinamit;
ke'ominik e wiqitalik chi chab',
                        chi pokob';
chikiq'osij kichi',
kelulutik,
kech'aninik,
chi'ominik
kiyuyub',
kixulq'ab',
ta xe'ok chuxe' tinamit.
Ma k'u ja b'i kakixib'ij kib' ri ajk'ixb-,
                                        ajk'ajb'.
Xa kekay uloq chuchi' k'oxtum,
e cholon uloq ruk' kixoqil,
                        kalk'wal.
Xa kul kik'ux b'anoj kusuy tzij ri amaq';
ta xe'aq'an k'ut chuwach juyub',
xa k'u sqaqi'n chik,
mawi ketz'aqonik chuchi' tinamit.
K'ate puch ta xjaq uwi' ri kukub',
kajib' k'o wi chi tinamit.

Chuy es 8,000.
Kachuy, 2 X 8,000 = 16,000; Oxchuy,
3 X 8,000 = 24,000.



Ta xe'el k'u ri wonon,
                sita'l,
k'eje ri sib',
ta xel chi upam ri jujun chi kukub'.
Kutzin k'u ri ajlab'al rumal chikop,
tak'atoj chub'aq' kiwach,
tak'atoj puch chi kitza'm,
                chi kichi',
                chi kaqan,
                chi kiq'ab'.
A k'o wi xchib'e kichapa'.
A on k'o wi xchib'e kimaja,
ronojel k'o wi wonon,
                sita'l.
Tak'atoj ch'utiyoma ub'aq' uwach,
xchikilij chub'uchu je taq chikop
chi rij ri jujun chi winaq.
Xeqab'arik rumal wonon,
                        sita'l.
Mawi xchapataj chik kich'ab',
                        kipokob'.
Kewonq'oyeje'ik chuwach taq ulew,
kelajajik.
Xeqajik chuwach juyub'.
Are k'ut mawi kalina' chik,
ta xekaq' chi ch'ab',
xechoy chi ikaj.
Xa b'olaj che' xkikoj chik B'alam Kitze',
                                B'alam Aq'ab';
xok kixoqil
e kamisanel.

Xawi k'u xetzalij ri chajkar chik,
xa xel chik chi kaqan ronojel amaq'.
Are xkiriq ki nab'e xe'utzinik,
                        xekamisaxik,
mana xa sqaqi'n chi winaq xkamik.
Mawi are xkam wi,
ri xkitza'ij chi kik'ux,
xa k'u chikop xok chi ke.



Mana k'ula achijilal taj xkib'ano:
mawi ch'ab',
mawi pokob'taj xekam wi.
Ta xeyoq'otajik ronojel amaq'.
Xa k'u xe'elaj chik ri amaq' chi kiwach ri B'alam Kitze',
                                                B'alam Aq'ab',
                                                Majukutaj:
-Toqob' qawach,
ma ta kojkamik.- Xecha'.
-Utz b'a la!
Xax ix wi kamel chuxik.
Ix ajpatan chi b'e q'ij,
                chi b'e saq.- Xe'ucha'xik.
K'eje k'ut uch'akatajik ronojel amaq' ri'
kumal qa nab'e chuch,
                qajaw;
chiri' xb'an wi chuwi' juyub',
Jakawitz, ub'inam wakamik.
Are nab'e xetik'e wi,
chiri' xepoq wi,
xek'iritaj wi:
xemi'alanik,
xek'ajolanik chuwi Jakawitz.
Kekikot chik ta xkich'ako ronojel amaq',
chiri' ch'akatajinaq wi chuwi juyub'.
K'eje k'ut xkib'an ri xkich'aq na amaq',
                                ronojel amaq'.
K'ate k'ut xkub'e kik'ux.
Xetzijon chi re kik'ajol,
xnaqajoq
kekamoq.
Ta k'i xeraj kamisaxik.



ARE CHIK WI XCHIQAB'IJ CHIK
KIKAMIK B'alam Kitze',
        B'alam Aq'ab',
        Majukutaj,
        Ik'i B'alam, kib'i'.
Xkina' k'ut kikamik,
                kisachik.
ta xepixab'ik chi rech kik'ajol.
Mana e ta yab',
ma pu kejilowik,
        kepolow taj,
ta xkanaj kitzij chi re kik'ajol.
Are kib'i kik'ajol wa':
e ka'ib' xuk'ajolaj B'alam Kitze':
K'oka'ib' ub'i' nab'e al,
K'okawib' chik ub'i' ukab'al;
uk'ajol B'alam Kitze',
umam,
uqajaw kawiqib'.
E chi wi k'u ka'ib' chik xuk'ajolaj B'alam Aq'ab',
are kib'i' wa':
K'o'akul ub'i' unab'e uk'ajol,
K'o'akutek chuchax chik ukab' uk'ajol B'alam Aq'ab',
rech Nija'ib'ab'.
Xa k'u jun xuk'ajolaj Majukutaj,
K'o ajaw ub'i'.
E oxib' xek'ajolanik.
Maja b'i uk'ajol ri Ik'i B'alam.
Qitzij ajk'ixb',
        ajk'ajb'.
Are k'ut kib'i' kik'ajol ri',
are xkipixab'aj kanoq.
Xa jun e k'o wi kikajichal,
xeb'ixanik,
chiq'atat kik'ux,
choq' pu kik'ux chi upam kib'ixik:
Qamuku ub'i' kib'ix,
                xkib'ixaj
ta xepixab' k'ut chi re kik'ajol:
-Ix qak'ajol, kojb'ek,
                kojtzalij puch!

El texto dice aqui camaku
y antes camuku.



Saqil tzij,
saqil pixab' qapixab' chi we.
Mi k'u xixulqakanajt chi juyub'al,
ix qixoqil! Xecha' chi re kixoqil.
Chi kijujunal xepixab'ik.
-Kojb'e chi qamaq'.
Cholan chik qajawal kej,
leman chi kaj.
Xa tzalijem xchiqab'ano!
Mixb'anatajik qapatan,
mixtz'aqat qaq'ij.
Kojina' k'ut,
mojisacho,
mojimes k'u taj puch!
Chiwil na iwochoch,
                ijuyub'al puch,
kixtik'e wi.
Ta chuxoq.
Kixb'e k'ut chi b'e,
iwila chik xojpe wi! Xcha' k'u kitzij,
ta xepixab'ik.
Ta xkanaj k'ut retal uk'oje'ik ri B'alam Kitze':
-Are inatab'al wech,
wa xchinkanaj iwuk',
are iq'aq'al wa'e!
Mixnupixab'aj,
xnub'isoj.- Xcha' k'ut.
Ta xukanaj ri retal uk'oje'ik,
Pisom Q'aq'al, chucha'xik.
Mawi q'alaj uwach xawi kipislik,
xma kiron wi.
Mawi q'alaj t'isb'al re,
rumal maji xilowik, ta xpisik.

K'eje k'ut kipixab'ik ri,
ta xesach k'ut chiri'
chuwi juyub' Jakawitz.
Mana xemuqtaj rumal kixoqil,
                        kalk'wal.



Mawi q'alaj kisachik,
ta xesachik.
Xere q'alaj ri kipixab'ik,
loq' k'u ri Pisom chi kech, xuxik.
Are nab'ab'al rech kiqajaw.
Xa jusu xek'aton chuwach kinab'ab'al rech kiqajaw.
Are ta xwinaqir wi winaq kumal ajawab',
ta xek'am chi rij B'alam Kitze'.
Tikarinaq wi umam,
                uqajaw Kawiqib'.
Xma k'u wi k'ut xkisach wi ri uk'ajol,
ri K'oka'ib',
K'okawib' kib'i'.
K'eje k'ut kikamik ri kikajichal,
e nab'e qamam,
        qaqajaw;
ta xesachik,
ta xkanaj chik kik'ajol chiri'
chuwi juyub' Jakawitz.
Xeyaluj chi wi kik'ajol chiri'.

Qajinaq chik,
yoq'otajinaq chi puch kiq'ij konojel amaq',
maja b'i chik kiq'aq'al;
xaqi e k'o chik,
xawi kuk'a'm kib' konojel juta q'ij.
Chikinab'aj kiqajaw,
nim uq'ij ri Pisom chi ke,
mawi chikikiro,
xawi pislik chiri' kuk'.
Pisom Q'aq'al, chucha'xik kumal,
ta xk'oji'k.
Xb'ina'j puch kik'u'm,
xya' kanoq rumal kiqajaw;
xa retal k'i kik'oje'ik, ta xkib'ano.
K'eje k'u kisachik,

El texto dice qui cuun.



kimayxik B'alam Kitze',
                B'alam Aq'ab',
                Majukutaj,
                Ik'i B'alam.
E nab'e winaq xepe chila' chaqa palo
                        chi Releb'al Q'ij.
Ojeroq ke'ul waral.
Ta xekamik, e ri'j chik,
                e ajk'ixb',
                ajk'ajb', kib'inam.




RO'
K'ATE PUCH TA XKIK'UXLAJ KIB'IK

chila' Releb'al Q'ij.
Are kik'uxlan ri upixab' kiqajaw,
mawi xkisacho.
Xojeroq kekamoq kiqajaw,
xya' kixoqil amaq',
        xkiji'aj,
ta xech'oko ixoq e oxib.
Xecha' k'ut ta xeb'ek:
-Kojb'e chila' Relebal Q'ij;
Chila' xepe wi kaqajaw.- Xecha'.
Ta xkik'am kib'e e oxib' chi k'ajolaxel.
K'oka'ib' ub'i' jun,
uk'ajol B'alam Kitze',
rech ronojel Kaweqib'.
K'o'akutek ub'i' uk'ajol B'alam Aq'ab',
xa rech Nija'ib'ab'.
K'k'o ajaw ub'i' jun chik uk'ajol Majukutaj,
rech ajaw K'iche'.
Are k'u kib'i' ri xeb'e chila' ch'aqa palo,
e oxib' ta xeb'ek.
Xawi k'o kina'oj,
k'o pu ketamab'al,
mana xa e ta winaq kik'oje'ik.
Xkipixab'aj kanoq ronojel katz,
                                kich'aq.
Kekikotik xeb'ek:
-Mawi kojkamik,
        kojulik! Xecha' ta xeb'ek e oxib'.

El texto dice coaui quib.



Xawi xere xe'ik'owik chuwi palo,
ta xe'opon k'ut chila' Releb'al Q'ij.
Ta xb'ekik'ama' ri ajawarem.
Are k'u ub'i' ajaw wa':
-Rajawal Aj Relebal Q'ij,-
xe'opon wi.

Ta xe'opon k'ut chuwach ajaw,
Nakxit, ub'i' nima ajaw.
Xa ju q'atol tzij,
tzatz rajawarem.
Are k'ut xyaw uloq retal ajawarem,
ronojel uwachinel.
Ta xpetik retal Ajpopol,
                Ajpop Q'amja'il,
ta xpe k'ut retal uq'aq'al,
                        rajawarem puch Ajpop,
                                        Ajpop Q'amja.
Xk'isuya' uloq Nakxit uwachinel rajawarem,
are taq ub'i' wa': Mu'j
                        q'alib'aj;
                        Sub'aq,
                        chamcham;
                        Tatil,
                        q'anab'aj;
                        Tzikwil Koj,
                        tzikwil B'alam;
                        Jolom,
                        pich kej;
                        Makutax,
                        t'ot' tatam;
                        K'us b'us,
                        Kaxkon;
                        Chiyom,
                        Astapulul.
Ronojel k'u kek'a'm ri xepetik.
Ta xkik'am ula ri ch'aqa palo.
Utzib'al Tulan,
Utzib'al,
Xecha' chi re ki okinaq
chi upam kitzij.



K'ate puch ta xe'ulik chiri'
chuwi kitinamit Jakawitz ub'i'.
Chiri' k'ut xekuch wi ronojel Tamub',
                                Ilokab';
xekuchu kib' ronojel amaq',
xekikotik ta xe'ulik K'oka'ib',
                        K'o'akutek,
                        K'o'ajaw.
Xawi chiri' chik xkik'am wi kajawarem amaq'.
Xekikotik e Rab'inaleb',
                e Q'aq'chekeleb',
                Aj Tz'ikina Ja.
Xa retal xk'utun chi kiwach ri unimal ajawarem.
Nim chik kik'oje'ik chuxik amaq',
mana b'e xk'is ta kik'ut kajawarem.
Are e k'o chiri' Jakawitz,
xa k'o kuk' ronojel ri xpe Releb'al Q'ij.
Najt chi k'ut xkib'an chiri' chuwi juyub'.
E k'i chik chi konojel.
chiri' k'ut xekam wi kixoqil B'alam Kitze',
                                B'alam Aq'ab',
                                Majukutaj.
Ta xepetik,
xkoqotaj chi kanoq ri kijuyub'al,
jun chi juyub' xkitzukuj
are ketik'e wi.
Mawi ajilam juyub' xetik'e wi,
ta xekob'ik,
ta xeb'ina'j puch,
chiri' ri xemolomanik,
xech'ijomanik e nab'e qachuch,
                e nab'e qaqajaw.
Xecha' ojer taq winaq
ta xkitzijoj,
ta xkitolob'a pu
kanajoq nab e kitinamit,
Jakawitz ub'i'.

El texto dice chire.



TA XE'UL CHI K'U CHIRI'

xkitikilib'ej chik jun tinamit.
Chi K'ix, ub'i'.
Najt chixkib'an chiri' chuwi juch'ob' tinamit,
kemi'alanik,
kek'ajolanik puch.

Chiri' ke e k'o taq wi,
are taq kaji juyub' wa';
xa jun xchok wi ub'i' ri kitinamit.
Xkik'ulub'a kimi'al,
                kik'ajol;
xaqi chi kisipaj,
xa toq'ob'anik,
xa pu mayjanik chi kib'ano rajil kimi'al
                chi kik'amo.
Xa utz kik'oje'ik xkib'ano.

Ta xe'ik'o chiri' chuwi jutaq ch'ob' chi tinamit.
Wa' taq ub'i' e Chi K'ix:
Chi Chak,
Jumeta Ja,
K'ulb'a,
Kawinal ub'i' juyub' xeyaluj wi.

Are k'ut kakinik'wachij ri juyub',
kitinamit puch.
Ulaj juyub' kakitzukuj,
e ka k'i chik chi konojel.
Xa k'u kaminaqoq ri k'amol ajawarem Releb'al Q'ij.
E mamaxel chik xe'ul chiri' chuwi jujun tinamit.
Mana xuk'am kiwach ri xe'ik'o wi
je taq wi uloq k'axk'ol,
                ra'il xkib'ano.
K'a u najt xkirik wi kitinamit e mamaxel,
                                e pu qajawixel.

Wa' k'u ub'i' tinamit e xe'ul wi:
Chi Ismachi' k'ut ub'i' juyub'
                        kitinamit xek'oje wi;



Chi' nay puch xe'amaq'elab' wi,
chiri' k'ut xkitij wi q'aq'al.
Xqaj kichun,
        kisajkab' chu kaj le oq ajawab'.
Xecha' k'u ri K'onache' xu B'elejeb' Kej
ruk' puch Q'alel ajaw.
Ta xajawar k'ut ajaw K'otuja
ruk' Istayul kib'i', Ajpop,
                        Ajpop Q'amja.
Xe'ajawar chiri' Chi Ismachi.
Utzilaj tinamit xuxik,
xkib'ano.
Xa k'u oxib' ri nim ja xux chiri'
Chi Ismachi',
maja b'i oq ri juwinaq kajib' chi nim ja.
K'a oxib' oq ki nim ja:
xa jun unim ja Kawiqib',
xa k'u jun nim ja chuwach Nija'ib'ab',
xa nay pu jun rech Ajaw K'iche'.
Xaqi ka'ib' chi kumatzil nim ja,
ri kach'ob' chi chinamit.
Are e k'o Chi Ismachi'
xa jun kik'ux,
maja b'i kitzelal,
ma pu ja b'i kikayewal.
Xa li'anik ajawarem:
maja b'i kich'a'oj,
                kiyujuj puch,
xa saq,
xa amaq' k'o chi kik'ux,
maja b'i moxwachinik,
ma pu ja b'i q'aq'wachinik xkib'ano.
K'a ch'utinoq kiq'aq'al,
maja ki kanuk' mayjoq,
maja pu kanimaroq.

Ta xkitij k'ut,
xkikowisaj pokob' chiri' Chi Ismachi',
xretal k'ut kajawarem ri',
ta xkib'ano



xretal kiq'aq'al,
retal nay pu kinimal.
Ta xil k'ut rumal Ilokab',
ta xwinaqir lab'al rumal Ilokab'.
Xraj ul kamisaxoq ri ajaw K'otuja;
xa k'u jun ajaw xraj k'u kib';
are ri ajaw Istayul xraj kitijoj,
xraj tijox kumal Ilokab' chi kamisanik.
Ma k'u xel aponoq kimoxwachib'al chi rij ajaw K'otuja,
xa chi kij xqaj wi;
ma nab'e xkam ta ri ajaw rumal Ilokab'
K'eje k'ut uxe'najik yujuj,
                        ch'akimal
                        lab'al puch.
Xkokib'ej nab'e tinamit,
xeb'ek e kamisanel;
are ta k'u xkaj ri sach ta uwach K'iche',
xa ta kitukel xajawarik chi kik'ux.
Xa k'u are xe'ulk'amoq,
                xeteleche'xik,
                xekanab'ix puch;
mawi jarub' chik xkolotaj chi ke.
Ta xtiker k'ut pusunik,
xepus ri Ilokab' chuwach kab'awil;
are chik tojb'al kimak xuxik rumal ajaw K'otuja.
K'i chi k'ut xok chi munil,
                xe'alab'ilaxik,
                xewinaqix puch.
Xa xb'ekiya' kib' chi ch'akix
rumal kinuk'b'al lab'al chi rij ajaw,
                        chi rij siwan
                                tinamit.
Xmayxik xk'utux ta uwach rajawal K'iche',
xraj kik'ux,
ma k'u xb'anatajik.

K'eje k'ut uwinaqirik upusik winaq chuwach kab'awil.
Ta xb'an ri pokob'
                lab'al;
uxe' ta xtikarik upokob'axik tinamit Chi Ismachi'.

Tumulto. Es sinonimo de 
yujuj, disturbio o 'alboroto' (Basseta).

El texto dice chu va.



Chila' xtikar wi uxe'najik q'aq'al
rumal ri xax nim wi rajawarem K'iche' ajaw.
Jumaj e nawal ajawab'.
Xma k'o wi kiyoq'otaj wi,
xma k'o wi alachinaq chok chi ke.
Xawi b'anol rech nimal ajawarem,
chiri' xe'najinaq wi Chi Ismachi'.
Chiri' xnimar wi uk'ixik kab'awil.
Chixib' in chik,
xuxib'ij pu rib' ronojel amaq',
                        ch'uti amaq',
                        nima amaq.'
Xkiwachij rokik teleche winaq,
xkipusu,
xkikamisaj rumal kiq'aq'al,
                        kitepewal ri ajaw K'otuja,
                                ajaw Istayul ruk' Nija'ib'ab'
                                                Ajaw K'iche'.
Xa ox ch'ob' chi chinamit xk'oje chiri'
Chi Ismachi', ub'i' tinamit.
K'a chiri' chi nay puch xkitik'ib'a wi wa'im,
                                        ukaja' chi rech kimi'al;
ta xkisi'j uloq.
Are kikuchb'al kib' ri oxib' chi nim ja, ub'i kumal;
chiri' k'ut chi kukaj wi kukya ',
chiri' puch chi kiweej wi kiwa,
rajil kanab',
rajil pu mi'al.
Xa kikotem chi kik'ux ta xkib'ano,
xewa'ik,
xe'echa' chupan kinim ja:
-Xa qak'amowab'al,
xa pu qapaq'ub'al chi rech qetal,
                                qatzijel,
                                retal qatzij
chuwi ixoq al,
        achij al.- Xecha'.
Chila' xk'ob' wi uloq,
chila' puch xk'ib'ij wi,
kichinamit kib',

El texto dice aha ztayul y 
en otro lado xtayul.

Viene de paq'uj, 
'agradecer' (Basseta).



wuk' amaq' kib',
kitikpan kib':
-Qak'ulel qib' oj Kawiqib',
                oj Nija'ib',
                oj pu Ajaw K'iche'.- Xecha' e oxib' chinamit,
                                                oxib' puch nim ja.
Najt k'ut xkib'an chiri' Chi Ismachi'.
Ta xkiriq chik,
ta xkil puch jun chik tinamit,
xkoqotaj chi wi ri Chi Ismachi'.

K'ate puch ta xeyakataj chi uloq,
xe'ul chiri' pa tinamit Q'uma'r kaj ub'i' kumal K'iche' chucha'xik.
Ta xe'ul chik ajawab' K'otuja
ruk' Q'ukumatz
ruk' puch ronojel ajawab'.
Xrok'exoq,
xrole'a puch winaq uxe' saq,
                        uxe' amaq',
                        uxe' k'aslem,
                        winaqirem.
Chiri' k'ut k'i xkib'an wi kochoch,
chiri' nay puch xkib'an wi rochoch kab'awil
chu nik'ajal uwi' tinamit xkiya' wi;
ta xe'ulik,
ta xkitikilib'ej puch.

K'ate puch unimarik chik kajawarem,
e k'i chik,
e pu tzatz chik.
Ta xkina'ojij chik kinim Ja,
xemoloxik,
xejachajox puch rumal xwinaqir kich'a'oj.
Xeq'aq'wachin chi kib' chuwi rajil kanab',
                                rajil kimi'al
rumal xa mawi chi tzaqon kuk'ya chi kiwach.
Are chi k'ut uxe' chik kijachowik kib',
ta xkitzolb'ej kib',
tzolkaqb'ej b'aq,
                ujolom kaminaq;
xkiq'aq'b'ej kib'.

Quizas Tedlock (1996:320) esta en
lo correcto al decir que la identificacion del lugar deberia ser 
Q'umaraq aj.

El texto dice ni.



Ta xkipax ri b'ele taq chi chinamit.
Xb'anomoq uch'a'ojil anab',
                        mi'al
ta xb'an una'ojixik ajawarem
juwinaq kajib' chi nimja, xuxik.
Xojeroq ke'ulik konojel chiri' chuwi kitinamit,
ta xetz'aqat juwinaq kajib' nim ja chiri'
pa tinamit Q'uma'r kaj;
xutzirisaxik rumal Sor. Obispo ri tinamit.
K'a xtole kanoq.
Xeq'aq'ar chiri',
xnuk'mayjinaqoq kitem,
                kich'akat;
xjachatzox kiwach jutaq wi' chi q'aq' jujun chi ajawab'.
B'elejeb' taq chi chinamit xuk'olela rib':
b'elejeb' chi ajawab' Kawiqib' ,
b'elejeb' chi ajawab' Nija'ib'ab',
kaji chi ajawab' Ajaw K'iche',
ka'ib' chi ajaw Saqikib'.
K'ya taq xuxik,
k'i chi nay puch chi rij jujun ajawab'.
Xa unab'e ri k'o chi wi ral,
                        uk'ajol;
tzatz,
tzatz uchinamital jujun chi ajawab'.
Chiqab'ij kib'i' ri ajawab' chu jujunal
                                jujun unim ja.

WA'E K'UTE KIB'I' AJAWAB' CHUWACH KAWIQIB'.

Are nab'e ajaw wa':
Ajpop
Ajpop Q'amja,
AjTojil,
AjQ'ukumatz,
Nim Chokoj Kaweq,
Popol Winaq chi T'uy,
Lolmet Kejnay,
Popol Winaq pa Jom Tzalatz',

En esta parte del texto hay algunas
lineas tachadas cuyo contendio son frases repetidas.



Uchuch Q'amja.
Are k'ut ajawab' ri chuwach Kawiqib',
b'elejeb' chi ajawab',
k'oleje unim ja chu jujunal;
k'ate chik chiwachin uwach.

ARE CHI K'U AJAWAB' WA' CHUWACH NIJA'IB'AB':

are nab'e ajaw wa:
Ajaw Q'alel,
Ajaw Ajtzik' Winaq,
Q'alel Q'amja,
Nima Q'amja,
Uchuch Q'amja,
Nim Chokoj Nija'ib'ab',
Awilix,
Yakolatam Utza'm Pop Saqlatol,
Nima Lolmet Ye'oltux.
B'elejeb' k'ut chi ajawab' chuwach Nija'ib'ab'.

ARE CHI K'UT AJAW K'ICHE' WA'.

Wa'e kib'i' ajawab':
Ajtzik' Winaq
Ajaw Lolmet,
Ajaw Nim Ch'okoj Ajaw,
Ajaw Jakawitz.
Kajib' ajawab' chuwach ajaw K'iche'ib',
k'oleje unim ja.

KA'IB' CHINAMIT CHI NAY PUCH SAQIKIB' AJAWAB':

Tz'utuja,
Q'alel Saqik.
Xa jun chi Nim ja
e ka'ib' chi ajawab'.

K'eje k'ut xtz'aqat wi juwinaq kajib' chi ajawab',
juwinaq kajib' nay puch chi nim ja xuxik.



Ta xnimarik q'aq'al,
                tepewal pa K'iche',
ta xq'aq'arik,
ta xtepewarik unimal,
                ralal K'iche'.
Ta xchunaxik,
ta xsajkab'ix puch siwan
                        tinamit.
Xul ch'uti amaq',
        nima amaq',
k'o k'ut ub'i' ajaw.
Xnimarisan K'iche',
ta xwinaqirik q'aq'al,
                tepewal;
ta xwinaqirik rochoch kab'awil,
                kochoch nay pu ajawab'.
Ma nay pu are xeb'anowik,
Mawi xechakun taj,
ma pu xkib'an ta kochoch,
ma nay pu xa ta xkib'an rochoch kikab'awil,
xa rumal xek'irik kal
                        kik'ajol.
Mana xa kib'ochi,
xa ta pu keleq',
                kiq'upun ta puch.
Qitzij wi chi kech ajawab' chi kijujunal.
tzatz nay puch katz,
                kichaq' xuxik.
Xmolomoxik uk'oje'ik,
xmolomox nay puch utab'al tzij jun chi ajawab'.
Qitzij wi chi eloq',
qitzij puch chi nim kiq'alem ajawab'.
Nimatalik xowatal puch uq'ij,
ralaxik ajawab' rumal ral,
                        uk'ajol.
Ta xk'yarik aj siwan,
                aj tinamit ruk' nay puch.
Mana xa ta k'i k'eje xulkiya' kib' ronojel amaq',
k'a lab'al k'ut xqaj wi usiwan,
                        utinamit,



k'a rumal kinawal ajawab',
xeq'aq'arik rij Ajaw Q'ukumatz,
                Ajaw K'otuja.
itzij chi nawal ajaw ri Q'ukumatz xuxik:
ju wuq' chaq'an chi kaj,
ju wuq' k'ut chib'e'ub'ana qajoq chi Xib'alb'a.
ju wuq' chi k'ut chi k'oje chi kumatzil,
qitzij chi kumatz chuxik;
ju wuq' chi nay puch chub'ano chi k'otal,
ju wuq' chik chi b'alamil,
qitzij wi chi k'ot,
                chi b'alam uwachib'al chuxik.
Ju wuq' chik chi remelik chik kik'el,
                utukel remanik kik' chuxik.
Qitzij chi nawal ajaw uk'oje'ik
xib'ixib' chuwach rumal ronojel ajawab'.
Xpaxin rib' uta'ik,
xuta ronojel ajawab' amaq' uk'oje'ik nawal ajaw.
Are k'ut utikarik,
                unimarik puch K'iche',
ta xub'an ajaw Q'ukumatz retal nimal.
Xma sachel uwach umam,
                        uk'ajol chu k'ux.
Maja b'i a ta la xb'an wi,
ri xk'oje ta jun ajaw nawal ta uk'oje'ik;
xa yoq'b'al rech ronojel amaq' ta xub'ano,
xa uk'utb'al rib' rumal.
Xere ju k'isik ujolom amaq' xuxik.
Ukaj le ajaw,
ri nawal ajaw Q'ukumatz ub'i',
xawi xare Ajpop,
                Ajpop Q'amja.
Xkanaj chi k'ut ketal,
                kitzijel;
xeq'aq'arik,
xetepewar puch,
ta xek'ajolan chi k'ut.
K'a kik'ajol k'ut tzatz chik xub'ano.
Xk'ajolax ri Tepepul,
                Istayul.



Xa k'i ajawarem xub'ano,
ro le ajaw xuxik.
Xawi xek'ajolanik jutaq le chi ajawab'.

WA' CHI K'UTE KIB'I' CHIK UWAQ LE' AJAW ,

E ka'ib' chi nimaq ajawab',
e q'aq' Kikab' ub'i' jun ajaw,
        Kawisimaj ub'i' jun chik.
Are k'ut tzatz chik xub'an ri Kikab',
                                Kawisimaj;
are chi xnimarisan K'iche' rumal qitzij nawal uk'oje'ik.
Are q'ajowik,
are puch xpaxinik usiwan,
                        utinamit ch'uti amaq',
                                nima amaq';
naqaj taq uxol k'o wi tinamit ojer.
Are ujuyub'al Q'aq'chekeleb'
ri Chuwila' wakamik;
ujuyub'al chi nay pu Rab'inaleb'
ri Pa Mak'a';
ujuyub' k'u Ka'okeb'
ri Saqab'aja.
Utinamit chi k'ut Saqulewab',
                Chuwi Miq'ina',
                Xelaju,
                Chuwa Tz'aq,
ruk' Tz'oloj Che' are xrixowaj Kikab'.
Xub'an lab'al,
qitzij wi xqajik,
                xpaxik usiwan,
                        utinamit Rab'inaleb',
                                Q'aq'chekeleb',
                                Saqulewab';
xule'ik,
xpak'a'ik ronojel amaq'.
K'a xtok'e chi' najt ukamisaj Kikab'.
Ju ch'ob',
ka ch'ob' ta chik mawi kuk'an upatan chi rech ronojel,
xqaj utinamit;

Xowaj quiere decir 'respetar, obedecer,
acatar' (Basseta, Ximénez).



xuk'am upatan chuwach Kikab',
                        Kawisimaj.
Xe'ok chinamit xelotz'ik,
xek'aqik chi che';
maja b'i kiq'ij,
maja b'i kalaxik xuxik.
Xa ch'a mixk'oje paxib'al tinamit
jusu chijixtajik uchi' ulew;
k'eje ri chiq'osin kaqulja chupaxij ab'aj,
chixib'inik,
lib'aj chi' chelaj amaq' chuwach Q'ol Che'
retal tinamit rumal wakamik jun juyub' ab'aj.
Xsqaqi'n chik mawi xq'atatajik
k'eje ri xchoy chi ikaj rumal.
Chila' k'o wi pa taq'aj Petatayub' ub'i';
q'alaj wakamik
karil ronojel winaq ke'ik'ow wi,
retal rachijilal Kikab'.
Maja b'i xkam wi,
ma pu ja b'i xch'akataj wi;
qitzij wi chi achij.
Xuk'am k'ut upatan ronojel amaq'.
Ta xena'ojin k'ut ajawab' konojel,
ta xb'ek k'atey rij siwan,
                rij tinamit,
xqajinaqoq utinamit ronojel amaq'.

K'ate k'ut ta relik waranel,
ilol ajlab'al,
ta xkib'an k'ut uwachinel chinamit,
                laq'abey juyub '.
-We chipe chik,
ta chul ulaqab'ej utinamit amaq'.- Xecha,
ta xkikuch kina'oj konojel ajawab'.
Ta xel kiwab'an:
-K'eje ri qak'ejoj,
k'eje pu q'aka chinamit;
k'eje nay puch qatz'alam,
                qak'oxtun chuxik.

El texto dice queico.

El texto dice xquiba.



Are chik qoyowal,
                qachijilal ta chuxoq!- Xecha' konojel ajawab',
ta xe'elik uwab'an jujun chi chinamit,
k'ulelay rech ajlab'al.
Ta xepixab'ax k'ut,
ta xeb'e puch wab'an,
laq'ab'ey ujuyub'al amaq'.
-Chib'ek rumal qajuyub'al chik.
Mixib'ij iwib'!
We k'o chik ajlab'al chul chik iwuk'
ta kamisay iwe,
anim chulib'ij,
chib'e nukamisaj! Xcha' k'ut Kikab' chi kech,
ta xepixab'axik konojel wach
ruk' q'alel,
ajtzik' winaq.
Ta xb'e'ije'ik 'ri uchi' ch'a,
                        uchi' k'a'm; chucha'xik.
Ta xpaxin rib' umam,
                ukajaw ri ronojel K'eche' winaq.
K'o pa jujun chi juyub',
xa chajal juyub',
xa pu chajal ch'a,
                k'a'm,
        chajal lab'al puch ta xb'ek.
        
Mana jun ta saqir wi,
ma nay puch jun ta ukab'awil,
xa q'atey rij tinamit.
Ta xelik ronojel aj Wila',
                        aj Chulimal,
                        Saqi ya',
                        Xajb'akyej,
                        Chitemaj,
                        Wajxalajuj
ruk' chik aj Kab'raqan,
Ch'ab'iq'aq'
chi Junajpu,
ruk' aj Maq'a,
aj Xayab'aj,
aj Saqkab'aja',

El texto dice nu ca camizah.

El texto dice cabicac.



aj Siyaja',
aj Miq'ina',
aj Xelajuj;
taq'ajal
juyub' ri xelik waray lab'al,
                chajal ulew.
Ta xb'ek rumal Kikab',
                Kawisimaj;
Ajpop,
Ajpop Q'amja,
Q'alel,
Ajtzik' Winaq,
e kajib' chi ajawab'.
Xetaqonik,
xewaran puch ajlab'al.
Kikab',
Kawisimaj ub'i' ajaw chuwach Kawiqib',
e ka'ib'.
Keema ub'i' ajaw chuwach Nija'ib',
Achaq' Ib'oy k'ut ub'i' ajaw chuwach Ajaw K'iche'.
Are k'ut kib'i' ajaw ri xetakowik,
                        xesamajelan puch
ta xeb'ek kal,
                kik'ajol pa juyub',
                        pa jujun chi juyub'.
Xb'e na k'u nab'e xul na kanab',
                        xul na pu teleche' chuwach Kikab',
                                                Kawisimaj,
                                                Q'alel,
                                                Ajtzik' Winaq.
Xkib'an chi wi lab'al ri uchi' cha',
                                uchi' k'a'm,
xekanab' chik,
xeteleche'n chik.
E achij xe'ux chik ri e wab'an xeya'ik.
Xek'iyar k'ut,
k'i chi k'ut kik'uxlal kumal ajawab'
ta chulkiya' kikanab',
                kiteleche' ronojel.



K'ate k'ut ta xkuch na'oj kumal ajawab',
Ajpop,
Ajpop Q'amja,
Q'alel,
Ajtzik' Winaq ta xel k'u na'oj:
-Xa qachapa kinab'e chi k'oje,
ta keqalem wachinel chinamit chok wi!
In Ajpop!'
In Ajpop Q'amja!
Ajpop chire q'alej we
chok chi k'u awe, at ajaw q'alel
q'alel ri qalem xchuxik! Xecha' k'ut ronojel ajawab',
ta xk'am kina'oj.
Xawi k'u k'eje xub'ano Tamub',
                        Ilokab',
junam wach ox ch'ob' chi K'iche',
ta xb'an chaponik,
                xkikob'isaj unab'e kal,
                                kik'ajol;
k'eje k'ut uk'amik na'oj.
Ma k'u chiri' xchap wi K'iche'
k'o ub'i' juyub' xchap wi
unab'e al
        k'ajol;
ta xetaq k'ut ronojel k'o pa jujun chi juyub',
xa jun xekuch wi.
Xe' B'alax
xe' K'a'maq ub'i' juyub',
xechap wi,
ta xok kiqalem;
chiri' Chulimal xb'an wi.

Wa k'ute kikob'ik,
                kichapik,
                ketaxik puch juwinaq Q'alel,
                        juwinaq Ajpop
xchapik rumal Ajpop,
                Ajpop Q'amja;
        rumal puch Q'alel,
                        Ajtzik' winaq.



Xok keqalem ronojel:
Q'alel,
Ajpop,
Julajuj Nim Chokoj,
Q'alel Ajaw,
Q'alel Saqik,
Uq'alel achij,
Rajpop achij,
Rajtz'alam achij,
Utza'm achij, kib'i' achijab' xokik.
Ta xekob'ik,
        xeb'ina'j puch chuwi kitem,
                        chuwi kich'akat.
E unab'e ral,
                uk'ajol K'eche' winaq,
ilol rech,
ta'ol rech uchi' ch'a,
                uchi' k'a'm;
k'ejoj tz'apib' tzalam
                k'oxtum chi rij K'iche'.
Xawi k'u k'eje xub'ano Tamub',
                        Ilokab'.
Xuchapo,
xukob'isaj puch unab'e ral,
                        uk'ajol,
k'o pa jujun chi juyub'.
Are k'ut uxe'najik Q'alel,
                        Ajpop
reqalem pa jujun chi juyub' wakamik.
K'eje relik ri'
ta xe'elik chi rij Ajpop,
                        Ajpop Q'amja,
chi rij puch Q'alel
                Ajtzik' Winaq xel wi.



ARE K'UT XCHIQAB'IJ CHIK UB'I' ROCHOCH KAB'AWIL

Xawi xere xub'ina'j rochoch ri ub'i' kab'awil:
Nima'q Tz'aq Tojil ub'i' tz'aq
rochoch Tojil rech Kawiqib'.
Awilix k'ut ub'i' tz'aq
rochoch Awilix rech Nija'ib'ab'.
Jakawitz chi k'ut ub'i' tz'aq
rochoch ukab'awil Ajaw K'iche'.
Tz'utu Ja, kil na,
K'ajb'a ja, ub'i' chik
nimaq tz'aq.
Xk'oje wi ab'aj,
xq'ijiloxik rumal ajawab' K'iche',
q'ijilox puch rumal ronojel amaq'.
Chok na uk'atoj amaq' nab'e chuwach ri Tojil,
k'ate k'ut ta chuq'ijila chik Ajpop,
                                Ajpop Q'amja.
K'ate chulkiya' kiq'uq',
                kipatan chuwach ajaw;
are ajaw chik.
Are chi puch kitzuqun,
                kik'oon Ajpop,
                        Ajpop Q'amja,
xqasan kitinamit.
E nima ajawab',
e nawal taq winaq ,
nawal ajaw ri Q'ukumatz,
                K'otuja,
nawal ajaw k'u ri Kikab',
                        Kawisimaj.
Keta'm we lab'al chib'anik ,
q'alaj chi kiwach ronojel.
Chikilo we kamik,
        we wa'ij,
        we ch'a'oj chib'anik.
Xax keta'm wi,
k'o k'ut ilb'al re,
k'o wuj,
Popol Wuj, ub'i' kumal.

Estas dos lineas estan repetidas en el texto de Ximénez.

El texto dice ibal.



Mana xa k'eje e ajawab'
nim kik'oje'ik,
nim nay puch kimewajik.
Are loq'b'al tz'aq,
        loq'b'al pu ajawarem kumal.
Najtik chik xemewajik,
                xek'ajb'ik chuwach kikab'awil.

Wa k'ute kimewajib'al:
b'elej winaq kemewajik,
ju b'elej k'ut kek'ajb'ik,
                kek'atonik.
Oxlajuj winaq chik kimewajib'al,
oxlajuj chi k'ut kek'ajb'ik,
                        kek'atonik chuwach Tojil
                                chuwach pu kikab'awil.
Xa tulul,
xa ajache',
xa q'inom chikiloo. 
Are ma ja b'i wa chikiwelej.

We k'ut wuklajuj winaq kek'ajb'ik,
        wuqlajuj k'ut kemewajik.
Mawi kewa'ik.
Qitzij wi chi nima awasinik chikib'ano;
are retal kik'oje'ik e ajawab'.
Ruk' k'ut maja b'i ixoq chiwar k'ut,
xa kitukel chikichajij kib'.
Kemewajik
xa pa rochoch kab'awil kek'oje wi juta q'ij,
xa q'ijilonik,
xa k'atonik,
xa pu k'ajb'ik chikib'ano.
Xawi chiri' e k'o wi xq'eq,
                        saqirik;
xa choq' kik'ux,
xa pu choq' kipam ta ketz'ononik chirech usaq,
                                                uk'aslem kal,
                                                        kik'ajol
                                        chire nay puch kajawarem.

9 X 20 = 180 dias.

13 X 20 = 260 dias.

Loo y 
loonik (quizas lo', lo'nik),
es 'comer fruta, o cosa dulce' (Basseta).

17 X 20 = 340 dias.



Chikipakab'a kiwach chi kaj.

Wa' k'ute kitz'onob'al chuwach kikab'awil,
ta ketz'ononik.
Are k'ut roq'ej kik'ux wa':
-Aq'aroq! At oob' uq'ij,
at Juraqan,
at Uk'ux Kaj,
                Ulew!
At ya'ol rech q'anal,
                raxal,
at pu ya'ol mi'al,
                k'ajol!
Chatziloj,
chamaq'ij uloq a raxal,
                a q'anal!
Chaya' taj uk'ase'ik,
                winaqirik wal,
                        nuk'ajol.
Chipoq' taj,
chiwinaqir taj,
tzuqul awe,
k'ool awe,
sik'i awe pa b'e,
                pa jok,
                pa b'e ya',
                pa siwan,
                xe che',
                xe k'a'm:
chaya' kimi'al,
        kik'ajol!
Ma ta ja b'i' il,
                tz'ap,
                yan,
                k'exo.
Ma ta chok k'axtok'onel chi kij,
                        chi kiwach!



Me pajik,
me sokotajik,
me joxowik,
me q'atowik.
Me qajik rekem b'e,
                rajsik b'e;
ma ta ja b'i pak'
                toxk'om chi kij,
                        chi kiwach.
Ke'aya' taj pa raxa b'e,
                pa raxa jok!
Ma ta ja b'i kil kitz'ap
                        ak'wil,
                        awitzmal!
Utz taj kik'oje'ik tzuqul awe,
                        k'ool awe chachi',
                                chawach.
At Uk'ux Kaj,
at Uk'ux Ulew,
at Pisom Q'aq'al,
at puch Tojil,
        Awilix,
        Jakawitz;
pam kaj,
upam ulew,
kaj tz'uq,
kaj xukut.
Xa ta saq,
xa ta amaq' upam chachi',
                        chawach, At Kab'awil!

K'eje k'ut ri ajawab'
ta kemewajik chupan ri b'elej winaq,
                        oxlajuj winaq,
                        wuklajuj winaq puch.
K'i mewa'ij q'ij chok kik'ux chuwi kal,
                                        kik'ajol,
chuwi puch ronojel ixoq,
                        alk'wal

        Con relacion a estos numeros, aqui como unas lineas
antes, el texto dice: beleh, oxlahu,
vclahu; no b'elejeb', oxlajuj,
wuqlajuj.




ta xkib'an kipatan jujun chi ajawab'.
Are loq'b'al saq,
                k'aslem
        loq'bal puch ajawarem.
Are rajawarem Ajpop,
                Ajpop Q'amja,
                Q'alel,
                Ajtzik' winaq.
E kakab' ta ke'okik,
                kejalow kib' chi reqalixik amaq'
ruk' ronojel K'eche' winaq.
Xa jun xel wi uxe' tzij,
                uxe' puch tzuquj,
                        k'ooj.
Xawi uxe' tzij,
xawi k'eje kub'ano Tamub',
                        Ilokab'
ruk' Rab'ineleb',
        Q'aq'chikeleb',
        Aj Tz'ikina Ja,
        Tujala Ja,
        Uch'ab'a Ja.
Xa jun che'el wi ta xikin chi ri K'eche',
ta chub'an rech ronojel.

Mana xaqi k'eje xe'ajawarik,
mana xa xkikaqkochij tzuqul ke,
                        k'ool ke.
Xa ta kiwa'in,
ukaja xkib'ano.
Ma pu xa loq' taj xkitz'ub'u,
                        xkeleqaj kajawarem,
                                kiq'aq'al,
                                kitepewal.
Ma nay pu xata k'eje xqaj usiwan,
                                utinamit ch'uti amaq',
                                        nima amaq'.
Nim rajil xkiya'o:
xul xit,
xul puwaq,



xul puch kajq'ab' raqan
                tuwik raqan;
                chi k'uwal,
                chi yamanik.
Xul puch raxon
                k'ub'ul ch'aktik;
upatan ronojel amaq'.
Xul chi kiwach nawal ajawab' Q'ukumatz,
                                K'otuja;
chuwach puch Kikab',
                Kawisimaj,
ri Ajpop,
Ajpop Q'amja,
Q'alel,
Ajtzik' winaq.
Mawi xa ch'utin xkib'ano,
ma nay pu xata sqaqi'n chi amaq' xkiqasaj.
K'ya ch'ob' chi amaq' xul upatan K'iche',
k'axk'ol k'ut xk'am wi,
                xyakex wi kumal.
Mawi a tan xwinaqirik kiq'aq'al,
k'a Q'ukumatz uxe' nimal chi ajawarem.
K'eje k'ut utikarik unimarik,
ri unimarik puch K'iche'.

ARE CHI K'UT XCHIQACHOLO ULE'EL AJAWAB'
RUK' KIB'I' KONOJEL AJAWAB' XCHIQAB'IJ CHIK

Wa'e k'ute ule'el,
                utasel ajawarem chi ronojel
                        kisaqirib'em B'alam Kitze',
                                B'alam Aq'ab',
                                Majukutaj,
                                Ik'i B'alam.
Nab'e qamam,
nab'e qaqajaw;
ta xwachin q'ij,
        xwachin ik',
                ch'umil.



Wa'e k'ute ule'el,
        utasel ajawarem,
xchiqatikib'a uloq k'i chi uxe'
k'uluk'uj chi rokik ajawab';
ta chokik,
ta chikamije'ik jutaq le' chi ajawab',
ri mama',
ruk' rajawal chi tinamit ronojel chi jujun chi ajawab'.

Wa'e k'ute xchiwachin uwach chujujunal ajawab'.
Wa'e k'ute xchiwachin uwach jujun chujujunal ajawab' K'iche':
B'alam Kitze' uxe'nab'al Kawiqib'.
K'oka'ib' uka le' chik B'alam Kitze'.
B'alam K'onache xtikib'an ajpopol;
                rox le' k'u ri.
K'otuja,
Istayub' ukaj le'.
Q'ukumatz,
K'otuja, uxe' nawal ajaw,
ro' le' xk'oje wi.
Tepepul,
Istayul chik waq tas.
Kikab',
Kawisimaj wuq jal ajawarem,
                nawal chi wi.
Tepepul,
Istayub' chik uwajxaq le'.
Tekum,
Tepepul ub'elej le'.
Wajxaqi K'a'm,
Kikab' k'ut ulajuj le' ajawab'.
Wuqub' Noj,
Kawatepech chik ujulajuj tas ajawab'.
Oxib' Kyej,
B'elejeb' Tz'i' ukab'lajuj le' ajawab'.
Are k'ut ke'ajawarik ta xul Donadiu;
xejitz'axik rumal castillan winaq.
Tekum,
Tepepul xepatanijik chuwach castillan winaq.

Esto es una confusion del copista;
primero se identifica como de la 6ta. generacion y aqui como de la 7ma. generacion.
En el manuscrito de Ximénez aparece vvac (folio 52a)
y despues vuc (folio 55r).



Are xek'ajolan kanoq roxlaju le ajawab'
Don Juan de Rojas,
Don Juan Cortes kajlaju le ajawab',
e k'ajolaxel rumal Tekum,
                        Tepepul.
Are k'ut ule'el,
                utasel ajawarem ri ajaw Ajpop,
                                        Ajpop Q'amja chuwach Kawiqib' K'iche'.

ARE CHI XCHIQAB'IJ CHIK RE CHINAMIT,

wa chi k'ute nim ja rech jujun chi ajawab'
chi rij Ajpop,
        Ajpop Q'amja.

ARE UB'INA'M WI B'ELEJEB' CHINAMIT CHI KAWIQIB',

b'elejeb' unim ja.
Wa' taq ub'i' e rajawal jujun chi nim ja:
Ajaw Ajpop, jun unim ja,
K'u Ja, ub'i' nim ja.
Ajaw Ajpop Q'amja,
Tz'ikina Ja ub'i' unim ja.
Nim Chokoj Kaweq,
jun unimja.
Ajaw ajTojil,
jun unimja.
Ajaw ajQ'ukumatz,
jun unimja.
Popol winaq Chi T'uy,
jun unimja.
Lolmet Kejnay,
Jun unim Ja.
Popol Winaq pa Jom Tzalatz'
xkuxeb'a, jun unim ja.
Tepew Yaki,
jun unimja.



Are k'u ri b'elejeb' chinamit chi Kawiqib'.
Tzatz ral,
        uk'ajol ajilatal chi rij b'elejeb' chi nim ja.

WA K'UTE RECH NIJA'IB'AB'

b'elejeb' chi wi chi nim ja.
Are nab'e xchiqab'ij ule'ab'al rib' ajawarem.
Xa jun uxe' xchtikar chuwach uxe' q'ij,
uxe' saq chi winaq:
B'alam Aq'ab' nab'e mamaxel,
                        qajawixel.
K'o'akul,
K'o'akutek uka le'.
K'ochajuj,
K'otzib'aja, rox le'.
B'elejeb' Kej, ukaj le' chik.
K'otuja, ro' le' ajaw.
B'atz'a, chi k'ut uwaq le' chik.
Istayul, chi k'ut uwuq' le' ajaw.
K'otuja, chi wi uwajxaq tas ajawarem.
B'elejeb' Kej, ub'elej tas.
Kema, chuchax chik, ulaju le'.
Ajaw K'otuja, ujulaju le'.
Don Christowal, chucha'xik,
xajawarik chuwach caxtilan winaq.
Don Pedro de Robles,
Ajaw Q' alel wakamik.
Are k'u ri chi ronojel ajawab' elenaq chi rij ri ajaw q'alel.

ARE CHIK XCHIQAB'IJ RAJAWAL JUJUN CHI NIM JA:

Ajaw Q'alel,
unab'e ajaw chuwach Nija'ib'ab', jun unim ja.
Ajaw Ajtzik' Winaq, jun unim ja.
Ajaw Q'alel Q'amja, jun unim ja.
Nima Q'amja, jun unim ja.
Uchuch Q'amja, jun unim ja.
Nima Q'amja, jun unim ja.
Nim Chokoj Nija'ib', jun unim ja.

Aqui como en unas lineas abajo,
el texto dice quih.

Esta linea, en el texto de Ximénez, se repite
dos lineas mas adelante.



Ajaw Awilix, jun unim ja.
Yakolatam, jun unim ja.
Are k'ut nim ja ri chuwach Nija'ib'ab',
are ub'i'na'm wi b'elejeb' chinamit chi Nija'ib' ab', chucha'xik.
K'i ya' taq k'ut uchinamital jujun chi ke ajawab',
are unab'e ri mixqab'ij kib'i'.

ARE CHI K'UT RECH AJAW K'ICHE'

Wa' umam,
        uqajaw:
Majukutaj, nab'e winaq.
K'o ajaw, ub'i' uka le' ajaw,
Q'aq'lakan,
Kokosom,
K'omajkun,
Wuqub' Aj,
K'okamel,
K'oyab'akoj,
Winaq B'am.
Are k'ut ajawab' ri chuwach ajaw K'iche',
are ule'el,
utasel puch.

Are k'ut ub'i' ajawab' wa' chupan nim ja;
xa kajib' unim ja:
Ajtzik' Winaq ajaw, ub'i' nab'e ajaw, jun unim ja.
Lolmet Ajaw, ukab' ajaw, jun unim ja.
Nim Chokoj Ajaw, rox ajaw, jun unim ja.
Jakawitz k'ut ukaj ajaw, jun unim ja.
Chi kajib' k'ut nim ja chuwach Ajaw K'iche'.

ARE K'U RI E OXIB' CHI NIM CHOKOJ

K'eje ri e qajawixel rumal ronojel ajawab' K'iche',
xa jun chikikuch wi kib'e oxib' chik chokojib'.
E alanel,
e uchuch tzij,
e uqajaw tzij;
nim,



sqaqi'n uk'oje'ik e oxib' chi chokojib'.
Nim Chokoj k'ut chuwach Kaweqib',
                chuwach Nija'ib', ukab' k'u ri'.
Nim Chokoj Ajaw chuwach Ajaw K'iche',
rox Nim Chokoj.
Chi oxib' k'ut ri chokojib'
jujun chiwach chinamit.

Xare k'ut uk'oje'ik K'iche' ri'
rumal maja b'i chi ilb'al re.
K'o nab'e,
        ojer, kumal ajawab'.
Sachinaq chik.

Xere k'u ri mixutzinik chi konojel K'iche',
Sta. Cruz, ub'i'.

La frase k'iche'
chuwach Kaweqib' o (Kawiqib') no esta 
en la copia de Ximénez; aunque si en la traduccion (ver ed. facsimilar). Por el contexto,
es obvio que la frase k'iche' fue omitida por error. Esa frase la incluyen 
Burgess y Xec (1955:301); Edmonson (1971:255); Recinos (1979:153); Tedlock (1996:197).


